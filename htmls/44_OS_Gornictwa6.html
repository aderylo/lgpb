<p>KORPUS= Obrady Okrągłego Stołu</p>
<p>ZESPÓŁ= Podzespół do spraw Górnictwa</p>
<p>TYTUŁ= STENOGRAM z czwartego posiedzenia Podzespołu do spraw Górnictwa</p>
<p>DATA= 2 marca 1989 r.</p>
<p>SYGNATURA= </p>
<p>INW= 46062</p>
<p>TEKST=</p>
<p>Stenogram z posiedzenia Podzespołu do spraw Górnictwa w dniu 2 marca 1989 r.</p>
<p>/Obradom <em>przewodniczy ob. Marian Gustek</em>/.</p>
<p><em>Przewodniczący</em>:</p>
<p>Zgodnie z wcześniejszym porozumieniem na mnie dzisiaj wypada prowadzenie kolejnego posiedzenia. Witam serdecznie wszystkich. Na ostatnim posiedzeniu kontynuowaliśmy dyskusję na temat czasu pracy w górnictwie. Wysłuchaliśmy kilku stanowisk, zgodnie z porozumieniem dzisiaj mamy kontynuować na początek ten temat. Czy są jakieś inne propozycje? Proszę pan Pietrzyk.</p>
<p><em>Ob. Alojzy Pietrzyk</em>:</p>
<p>Panie Przewodniczący! Ja żeby uprościć i ewentualnie przyspieszyć - mam propozycję tego rodzaju, żeby w poszczególnych tematach wasza strona powiedziała co jest możliwe z waszego punktu widzenia, wasze propozycje po prostu w poszczególnych tematach i ewentualnie my byśmy się wspólnie z kolegami z OPZZ mieli wtedy możliwość ustosunkować. Uważamy, że to jest stanowisko naszej strony, że to by bardzo mocno przyspieszyło. Tę tematykę i te sprawy, które my tu mamy do ewentualnego załatwienia. Dziękuję.</p>
<p><em>Ob. Rajmund Moric</em>:</p>
<p>Przepraszam bardzo jak ja pana rozumiem, to nie chodzi tylko o sam czas pracy, ale o główne cztery tematy.</p>
<p><em>Ob. A. Pietrzyk</em>:</p>
<p>Tak oczywiście, możemy nawet i wszystkie tematy kolejno, propozycje z waszej strony i to nam przyspieszy i zyskamy bardzo dużo na czasie prawdopodobnie, bo tak zanim my wspólnie będziemy dochodzić do tego gdzieś tam przez ogródki, to potrwa jednak bardzo długo. No, po prostu propozycja moja jest taka, żeby położyć karty na stół, bo już nadszedł ten czas.</p>
<p><em>Ob. R. Moric</em>:</p>
<p>Jeżeli można, ja rozumiem w ten sposób i podzielam ten pogląd, że dobrze by byłoby, żeby strona rządowa w poszczególnych tematach, które przyjęliśmy przedstawiała swoje propozycje, ale jednak bym proponował, że nie wszystkie propozycje przedstawi, a przedstawi propozycje na przykład w zakresie czasu pracy. Ten temat byśmy załatwili i następne propozycje, bo to nam posunie do przodu.</p>
<p>Jeżeli wszystkie tematy przedstawi naraz strona rządowa, zrobi nam się bałagan i może stworzyć się bałagan, i w odnoszeniu się do poszczególnych tematów możemy się pogubić. Taka jest moja propozycja, jeżeli można.</p>
<p><em>Przewodniczący</em>:</p>
<p>Czyli ja rozumiem, że tu jest jakaś rozbieżność, bo ja rozumiałem pana Pietrzyka, żeby postawić ze strony koalicyjno-rządowej te podstawowe sprawy, a więc podstawową sprawą dla mnie i chyba dla państwa to jest sprawa czasu pracy, systemu finansowo-ekonomicznego, struktur, bo one się z sobą wiążą i ewentualnie płac, bo wszystkie inne sprawy to są bardzo szybko do omówienia, gdybyśmy te cztery sprawy albo każdą oddzielnie, albo wszystko razem, jak państwo sobie życzą, my jesteśmy przygotowani na wszystkie strony.</p>
<p><em>Ob. A. Pietrzyk</em>:</p>
<p>Dobrze, zgoda, oddzielnie, tak? Punkt po punkcie.</p>
<p><em>Ob. R. Moric</em>:</p>
<p>Ponieważ w tym układzie rozumiem, żeśmy uzgodnili jak ma mniej więcej przebiegać nasza procedura dzisiaj i pierwszym tematem jest sprawa czasu pracy, to jest kontynuacja, przed przedstawieniem propozycji ze strony rządowej wnoszę o to, żeby się tu państwo szanowni zgodzili - wszystkie strony, aby rząd udzielił odpowiedzi na nasze oświadczenie złożone w poprzednią sobotę, co do łamania zasady dobrowolności pracy w soboty w Dolnośląskim Przedsiębiorstwie Eksploatacji Węgla. Prosiłbym, żeby wszyscy współprzewodniczący raczyli to przyjąć, bo to nam oczyści przedpole.</p>
<p>Dziękuję.</p>
<p><em>A. Pietrzyk</em>:</p>
<p>Tak, oczywiście zgoda.</p>
<p><em>Przewodnicząc</em>y:</p>
<p>W tej sprawie udzielam głosu panu Puszczewiczowi.</p>
<p><em>Ob. Edward Puszczewicz</em>:</p>
<p>Dziękuję bardzo. W świetle pisma, które zostało przekazane przez Federację Związków Zawodowych Górników do dyrektora generalnego Wspólnoty Węgla Kamiennego chciałbym poinformować, iż dyrektor generalny Wspólnoty Węgla Kamiennego zaproponował odpowiednim pismem z 28 lutego przewodniczącemu Federacji Rajmundowi Moricowi spotkanie przedstawicieli Federacji Związków Zawodowych Górników i Wspólnoty Węgla Kamiennego celem omówienia tego problemu oraz innych spraw będących w sferze wspólnego zainteresowania. Mając na względzie konieczność oceny dotychczasowej realizacji ustaleń Ministra Przemysłu i Federacji Związków Zawodowych proponuje dyrektor generalny spotkanie robocze, wynikające z tych ustaleń.</p>
<p>Dyrektor generalny Wspólnoty w trybie możliwie jak najszybszym jest gotowy to spotkanie odbyć i wyjaśnić wszystkie problemy, które Federacja Związków Zawodowych Górników przedstawi.</p>
<p>Dziękuję bardzo.</p>
<p><em>Przewodniczący</em>:</p>
<p>Proszę bardzo kto w tej sprawie pragnie zabrać głos?</p>
<p><em>Ob. R. Moric</em>:</p>
<p>Ja prawdę mówiąc jestem zaskoczony takim oświadczeniem strony rządowej. Oczywiście cieszymy się, że jest propozycja spotkania celem rozwiązywania nas wspólnie interesujących tematów, tym niemniej uważam że przed tym spotkaniem należy anulować zarządzenia dyrektorów wprowadzające obligatoryjną pracę w sobotę ponieważ jest ona z mocy ustaleń podpisanych między Federacją a Ministrem Przemysłu niezgodna z tymi ustaleniami i rozumiem, że myśmy dzisiaj oczekiwali anulowania tych zarządzeń i oczywiście następnie spotkania się i dyskutowania na temat sytuacji związanych z czasem pracy, związanych z wydobyciem, wielkościami analizy tak jak to było powiedziane w porozumieniu. Ja chcę powiedzieć, że sytuacja jest bardzo poważna, ponieważ są formalne zapowiedziane akcje protestacyjne i strajkowe, w tymże przedsiębiorstwie przez organizacje związkowe.</p>
<p>Jeżeli można ja rozumiem jest to oświadczenie dyrektora generalnego Szlachty i ja mam pytanie, czy Minister Przemysłu, który jest stroną ustaleń podpisanych między Federacją a Ministrem Przemysłu czy przedstawiciel Ministerstwa Przemysłu w tym temacie mógłby zabrać głos, ponieważ zostało to też skierowane do Ministra Przemysłu to oświadczenie.</p>
<p><em>Przewodniczący</em>:</p>
<p>Proszę bardzo pan Puszczewicz.</p>
<p><em>Ob. Edward Puszczewicz</em>:</p>
<p>Ja rozumiem, że to co pan przewodniczący Moric w tej chwili poruszył, a między innymi używając sformułowania anulować rozporządzenie jest to temat na robocze spotkanie w trybie pilnym, z dyrektorem generalnym Wspólnoty, który przedstawił tę propozycję spotkania w uzgodnieniu z Ministrem Przemysłu i stąd charakter roboczego spotkania i omówienia wszystkich spraw wynikających z porozumienia pomiędzy Federacją Związków Zawodowych Górników a Ministrem Przemysłu. I tak rozumiana jest ta propozycja i w trybie jak najpilniejszym dyrektor generalny Wspólnoty jest gotowy te sprawy omówić.</p>
<p>Dziękuję bardzo.</p>
<p><em>Ob. A. Pietrzyk</em>:</p>
<p>Proszę o zabranie głosu przez pana Betkę z Wałbrzycha.</p>
<p><em>Ob. Krzysztof Betka</em>:</p>
<p>Tu jest jakieś nieporozumienie, to nie jest zarządzenie to co dyrekcja, tylko to jest porozumienie pomiędzy związkami zawodowymi. Ja może ten dokument odczytam na podstawie, którego pracuje się w sobotę i niedziele też.</p>
<p>Porozumienie zawarte w dniu 13 stycznia 1989 r. pomiędzy Zarządem Samorządnego Niezależnego Związku Zawodowego Pracowników Kopalni Węgla Kamiennego „Wiktoria” zeprezentowanego przez przewodniczącego zarządu Aleksandra Nowaka a dyrekcją kopalni węgla kamiennego „Wiktora” w Wałbrzychu reprezentowanym przez dyrektora mgr in. Ryszarda Grzywalskiego następującej treści:</p>
<p>„W oparciu o przepisy rozporządzenia Rady Ministrów z dnia 21 lutego 1986 r. w sprawie podwyższonego czasu pracy w niektórych zakładach pracy w latach 1986-1990 Dz. U. nr 6 poz. 34 oraz ustalenia z dnia 28 grudnia 1988 r. między Ministrem Przemysłu a przewodniczącym Federacji Związków Zawodowych Górników i pisma naczelnego dyrektora Przedsiębiorstwa Eksploatacji Węgla „Dolny Śląsk” z dn. 10 stycznia 1989 r. znak MDSG 173 89 ustala się co następuje:</p>
<p>Par. 1 - realizacja nałożonych na kopalnię planów produkcyjnych w zakresie wydobycia węgla kamiennego wymaga pracy załogi górników również w soboty i częściowo w niedziele, i odbywać się będzie na zasadach określonych uchwałą nr 199 Rady Ministrów z dn. 11 września 1981 r. w sprawie środków zapewniających zwiększenie wydobycia węgla kamiennego oraz innych surowców w kopalniach głębinowych oraz niniejszym porozumieniem.</p>
<p>Par. 2 - kierownicy oddziałów sporządzają listy osób, które nie są przewidziane do pracy w soboty i listy te najpóźniej do czwartku poprzedzającego sobotę, której dotyczą wywieszają do publicznej wiadomości na oddziałowych tablicach ogłoszeń. Pracownicy, którzy nie mogą z różnych względów pracować w sobotę, osobiście lub za pośrednictwem organizacji związkowej do końca drugiej zmiany w środę zawiadamiają o tym kierownika oddziału, który ustalając listę osób nieprzewidzianych do pracy, uwzględnia słuszne interesy pracowników. W przypadkach losowych pracownik przewidziany do pracy w sobotę, który nie może być w tym dniu w pracy, może się z tego obowiązku zwolnić najpóźniej do końca pierwszej zmiany w piątek.</p>
<p>Par. 3 - pracownicy przewidziani do pracy w sobotę, którzy nie zgłosili wniosku o zwolnienie w tym dniu, mają obowiązek podjęcia pracy, a niestawienie się w pracy traktowane będzie jako naruszenie obowiązków pracowniczych i jako dzień nieobecny nieusprawiedliwiony. Kierownik oddziału ma prawo do usprawiedliwienia nieobecności do poniedziałku włącznie. Po tym terminie obowiązują ogólne zasady usprawiedliwiania nieobecności.</p>
<p>Par. 4 - pracownicy niezbędni do pracy w niedzielę zatrudnieni są w zależności od potrzeb na indywidualne obłożenia sporządzone przez kierownika oddziału w porozumieniu z zainteresowanym pracownikiem. Pracownik, który za jego zgodą został przewidziany do pracy w niedzielę, a nie pracował w sobotę poprzedzającą tę niedzielę, i nie stawił się do pracy ma nieobecność nieusprawiedliwioną. Pracownik zamówiony za jego zgodą do pracy w niedzielę po przepracowanej sobocie, który nie stawił się do pracy w niedzielę, podlega odpowiedzialności dyscyplinarnej i pracowniczej za utrudnianie prowadzenia w ruchu zakładu górniczego i za wykroczenia przeciwko prawu górniczemu.</p>
<p>Par. 5 - pracownicy zatrudnieni na zmianach mających na celu przygotowanie oddziału do ruchu w poniedziałek zatrudnieni są w niedzielę na zmianach określonych przez kierownika danego oddziału. Nie są natomiast zatrudniani w soboty. Liczba osób przewidzianych do pracy w tym systemie w niedzielę odbywa się na takich zasadach, jak odkładanie pracowników na soboty.</p>
<p>Par. 6 - szczegółowe zasady określające ilość osób niezbędnych do pracy na poszczególnych oddziałach w soboty i liczbę oddziałów pracujących w soboty zawiera załącznik do niniejszego porozumienia.</p>
<p>Par. 7 - porozumienie niniejsze może zostać przez strony zmienione w przypadku zmiany regulującego te zmiany statutu prawnego.</p>
<p>Za zgodność oryginału - kierownik działu norm pracy i płacy.</p>
<p>I takie porozumienia są na wszystkich kopalniach na Dolnym Śląsku. I to nie jest zarządzenie dyrektora. I muszę powiedzieć jedną rzecz, że np. od początku lutego wszystkie oddziały wydobywcze pracują także w niedzielę, ponieważ pracownik przychodzi do pracy, ponieważ się boi, że będzie miał „n” za ten dzień.</p>
<p>Dziękuję bardzo.</p>
<p><em>Przewodniczący</em>:</p>
<p>Przepraszam bardzo, kto podpisał to porozumienie?</p>
<p><em>Ob. Krzysztof Betka</em>:</p>
<p>To porozumienie jest pomiędzy przewodniczącym Zarządu Samodzielnego Związku Zawodowego Pracowników Kopalni Węgla „Wiktoria”, Aleksandrem Nowakiem a dyrektorem, mgr inż. Ryszardem Grzybowskim. Ale to dotyczy tylko „Wiktorii”, a na każdej kopalni są takie identyczne porozumienia.</p>
<p>Dziękuję</p>
<p><em>Przewodniczący</em>:</p>
<p>Proszę panów, proszę państwa, ja proponuję taką sprawę, aby jednak przewodniczący Moric spotkał się w sobotę z generalnym dyrektorem i tę sprawę załatwili, dlatego że tu jest taka masa szczegółów. Poza tym podpisały to związki zawodowe konkretnie na swoich kopalniach. My się tu wciągamy w szczegóły takie, że nie ruszymy podstawowych tematów.</p>
<p>Proszę bardzo, pan Pietrzyk.</p>
<p><em>Ob. Alojzy Pietrzyk</em>:</p>
<p>Ja nie uważam, że to są szczegóły, to jest bardzo istotne, bo to jest naruszenie podstawowego czasu pracy. To jest praktycznie rzecz biorąc, my tu mówimy o sobotach wolnych, a tu wychodzi na to, że nawet w Wałbrzychu się boją, że niedzielę stracą.</p>
<p><em>Przewodniczący</em>:</p>
<p>Proszę bardzo, pan Moric.</p>
<p><em>Ob. Rajmund Moric</em>:</p>
<p>Może strona ta, która jest winowajcą tego wszystkiego, co tu się w tej chwili dzieje.</p>
<p>Więc oczywiście tutaj pan z Wałbrzycha odczytał treść porozumienia zawartego na jednej z kopalń wałbrzyskich. Te porozumienia są nie identycznej treści, a podobnej - mniej więcej treści, bo mamy tu parę innych, one się różnią trochę, ale są podobnej treści.</p>
<p>Chcę natomiast powiedzieć, że bym się ucieszył bardzo gdyby kolega z Wałbrzycha, przepraszam, że tak powiem, pan z Wałbrzycha powiedział w tym układzie, czy to popiera czy nie, czy chce to zmienić.</p>
<p>Ja chcę powiedzieć w ten sposób. Jest to prawdą, że takie porozumienia, pseudo-porozumienia - bym to nazwał, zostały tam podpisane. Ja powiem inaczej, porozumienia zostały podpisane na wszystkich kopalniach głębinowych w Polsce. One miały dotyczyć sposobu techniki zatrudniania ludzi w wolne soboty, czyli w jaki sposób ludzie mają powiadamiać, że nie chcą pracować, w jaki sposób ma to być organizacyjnie zrobione.</p>
<p>Podpisane porozumienia wałbrzyskie wychodzą poza ramy ustaleń, które zostały podpisane między Ministrem Przemysłu i Federacją ponieważ mówią o obligu pracy, czego w ustaleniach między Ministrem Przemysłu, a Federacją nie było absolutnie mowy. To jest po pierwsze.</p>
<p>Po drugie, chcę państwu powiedzieć, że szkoda, że pan nie przeczytał datę tego porozumienia, ponieważ chcę państwu powiedzieć, że wszystkie związki te porozumienia wypowiedziały. I na dzień dzisiejszy stan prawny jest taki, że te porozumienia od dwóch tygodni są wypowiedziane.</p>
<p>I w związku z tym oczekiwaliśmy decyzji anulującej zarządzenia, które obligują w tym momencie w zakresie pracy w soboty.</p>
<p>Poza tym chcę powiedzieć, że chcąc skorzystać z rozporządzenia o możliwości wydłużenia czasu pracy w górnictwie z roku 1986 można to zrobić z mocy prawa tylko przez zarząd, względnie dyrektora zakładu, a nigdy przez porozumienie. Wyraźnie o tym mówi rozporządzenie Rady Ministrów, jaki jest tryb tego wprowadzenia.</p>
<p>Z tych względów domagamy się jako Federacja anulowania tych zasad pracy w soboty i obligu, jak i również anulowania dniówek „S”. Ja rozumiem, że w tej chwili strona rządowa nie jest w stanie powiedzieć, że jest to anulowane, odkłada sprawę do wzajemnych rozmów. Oczywiście w tej sytuacji nie mamy innego wyjścia. Natomiast chcę oświadczyć, że tryb sporu zbiorowego i przygotowywanej akcji protestacyjnej w Przedsiębiorstwie Dolnośląskim Eksploatacji Węgla biegnie. I mamy chyba wszyscy tą świadomość - i to będzie może jakąś taką... dopingiem, żebyśmy tą sprawę w rozmowach, jeżeli tak panowie chcą dwustronnych, szybko zakończyli.</p>
<p>Ja oczywiście nie odrzucam kwestii rozmów, ale miejmy świadomość, że tryb tam przygotowany biegnie.</p>
<p>Dziękuję.</p>
<p><em>Przewodniczący</em>:</p>
<p>Pan Pietrzyk.</p>
<p><em>Ob. Alojzy Pietrzyk</em>:</p>
<p>Proszę o zabranie głosu pana Zielińskiego.</p>
<p><em>Przewodniczący</em>:</p>
<p>Proszę bardzo, pan prof. Zieliński.</p>
<p><em>Ob. Tadeusz Zieliński</em>:</p>
<p>Panie Przewodniczący! Szanowni Państwo!</p>
<p>Muszę powiedzieć, ja treścią przedstawionego porozumienia jestem trochę zbulwersowany jako prawnik. Nie wchodzę w tej chwili w problem, czy to porozumienie w dalszym ciągu obowiązuje, czy nie i czy w ogóle było ważne. Nad tym się trzeba zastanowić.</p>
<p>Natomiast jest widoczną rzeczą, że porozumienie zostało zawarte bez konsultacji ze służbami prawnymi. Mamy bowiem tutaj takie sformułowania, które zdecydowanie pozostają w kolizji z przepisami kodeksu pracy. Powiedziałbym nawet że w tych sformułowaniach, z tych sformułowań wynika, że pracowników w górnictwie traktuje się jako siłę roboczą, którą można swobodnie dysponować. Czytamy tutaj, że pracownicy są przewidziani do pracy w sobotę. Dalej mamy takie sformułowanie, pracownik zamówiony za jego zgodą do pracy w niedzielę po przepracowanej sobocie. I wreszcie jest mowa o karach, o odpowiedzialności dyscyplinarnej i pracowniczej za utrudnianie prowadzenia ruchu zakładu górniczego i za wykroczenia przeciwko prawu górniczemu.</p>
<p>Więc nie ulega dla mnie jako prawnika wątpliwości, że przepisy te pozostają w sprzeczności z przepisami prawa pracy. Przepisy prawa pracy określają wyraźnie, kiedy praca może być wykonywana w godzinach nadliczbowych. To jest problem polecenia wykonywania pracy w dniach wolnych od pracy i w godzinach nadliczbowych. I tutaj wymagania określone są oznaczone w przepisach prawa.</p>
<p>No a już chyba bardzo poważnym uchybieniem jest wprowadzanie odpowiedzialności dyscyplinarnej za czyny bliżej nie określone - takie jak za utrudnianie prowadzenia ruchu zakładu górniczego i za wykroczenia przeciwko prawu górniczemu. Sama nieobecność w pracy nie może być potraktowana jako wykroczenie ani też za naruszanie obowiązków pracowniczych, która by miała polegać na sankcjach za utrudnianie prowadzenia ruchu zakładu górniczego.</p>
<p>Sankcje za naruszanie obowiązków pracowniczych, czy też za wykroczenia przeciwko obowiązkom są w prawie ściśle określone i nie mogą być wprowadzane na podstawie porozumień nawet za zgodą strony zainteresowanej. Takie porozumienia trzeba traktować jako nieważne z mocy samego prawa.</p>
<p>Dziękuję za uwagę.</p>
<p><em>Przewodniczący</em>:</p>
<p>Dziękuję. Pan Pietrzyk.</p>
<p><em>Ob. Alojzy Pietrzyk</em>:</p>
<p>Proszę o zabranie głosu pana Piotrowskiego.</p>
<p><em>Ob. Piotrowski</em>:</p>
<p>No, krótko chciałem powiedzieć, że ja się przyłączam jako drugi prawnik strony solidarnościowo-opozycyjnej do głosu pana prof. Tadeusza Zielińskiego i chcę ze swej strony powiedzieć, że nie ma innej drogi jak najpierw uchylenie tego pseudo-porozumienia, z przyczyn, o których powiedział pan profesor, a potem będziemy rozmawiać o czasie pracy w górnictwie.</p>
<p>Dziękuję.</p>
<p><em>Przewodniczący</em>:</p>
<p>Proszę o zabranie głosu pana Puszczewicza.</p>
<p><em>Ob. Edward Puszczewicz</em>:</p>
<p>Ja przedstawiłem propozycje spotkania i rozwiązanie tej sprawy. Chciałbym przypomnieć nam wszystkim, że myśmy uzgodnili, iż Podzespół do spraw Górnictwa będzie wypracowywał kierunki i będzie inspiratorem do określonych rozwiązań systemowych w perspektywie górnictwa. Natomiast podzespół tu obradujący nie jest do rozwiązywania konkretnych spraw. Ta konkretna sprawa, którą był tu - zgłosił tu pan przewodniczący Moric, winna być rozwiązana pomiędzy, tak jak zresztą to zostało adresowane, pomiędzy dyrektorem generalnym Wspólnoty a Federacją Związków Zawodowych.</p>
<p>Ja rozumiem, że Podzespół ds. Górnictwa dyskutując nad kierunkowymi sprawami i rozwiązaniami zapoznał się również z tą sprawą. I proponuję to traktować jako zapoznanie, ponieważ jest zaprezentowane stanowisko, jest propozycja szybkiego spotkania. I rozumiem, że w trakcie tego spotkania bogatsze strony zarówno związków zawodowych jak i strona Wspólnoty Węgla Kamiennego, jest bogatsza o te wypowiedzi, które tutaj dzisiaj padły.</p>
<p>Ja rozumiem, że Federacja Związków Zawodowych Górników, jak również i dyrektor generalny Wspólnoty - strony są zainteresowane, żeby jak najszybciej ten problem... żeby spotkać się i ten problem rozwiązać.</p>
<p>Dziękuję bardzo.</p>
<p><em>Przewodniczący</em>:</p>
<p>Proszę bardzo - pan Pietrzyk.</p>
<p><em>Ob. Alojzy Pietrzyk</em>:</p>
<p>Proszę o głos dla pana Stawskiego .</p>
<p><em>Przewodniczący</em>:</p>
<p>Proszę bardzo - pan Stawski.</p>
<p><em>Ob. Grzegorz Stawski</em>:</p>
<p>Proszę państwa, żeby to w jakiś sposób uporządkować to myślę, że będę tu jakby w zgodności z kolegami z OPZZ. Należy, jeżeli takowy protokół w jakiś sposób jest tutaj robiony, należy sugestie obydwu naszych stron wziąć jako punkt do załatwienia - czyli jako sprawę, która musi znaleźć w najbliższym czasie rozwiązanie z myślą taką jaka była tu podana przez kolegów.</p>
<p>Strona „Solidarności” uważa, że ten problem musi być załatwiony jak najszybciej.</p>
<p><em>Przewodniczący</em>:</p>
<p>Ja proponuję zakończyć tę sprawę i przyjmijmy do wiadomości, że w sobotę spotka się generalny dyrektor i przewodniczący Federacji. Przy czym wszyscy uważamy, że jest to sprawa do załatwienia. Przy czym, że nie tylko jest to sprawa do załatwienia, ale że trzeba ją załatwić.</p>
<p>Proszę uprzejmie pan Pietrzyk.</p>
<p><em>Ob. Alojzy Pietrzyk</em>:</p>
<p>Proponuję do tego składu generalny dyrektor i przewodniczący Moric, też i przedstawiciela z naszej strony, jako że /z Wałbrzycha/, jako że niestety, ale już bardzo dużo się zmieniło na zakładach pracy i w tym kraju.</p>
<p>Chcemy być tam gdzie powinniśmy być.</p>
<p><em>Przewodniczący</em>:</p>
<p>Proszę - co w tej sprawie pan Moric, jako że jest to spór, jak do tej pory formalny między Federacją Związków Zawodowych i Ministrem Przemysłu, którego w tym wypadku reprezentuje generalny dyrektor Wspólnoty.</p>
<p><em>Ob. Moric</em>:</p>
<p>Więc oczywiście cieszy nas tutaj wsparcie i dziękujemy za to wsparcie stronie opozycyjno-solidarnościowej. Ja muszę powiedzieć, że jestem przerażony, że sprawa która powinna być załatwiona od ręki, po tym oświadczeniu naszym, które zostało złożone w poprzednią sobotę, a było znane Wspólnocie wcześniej, że ja sądziłem, że dzisiaj tutaj będzie odpowiedź jednoznaczna, że biorąc pod uwagę - moc prawną, względy społeczne, fakt wypowiedzenia tych porozumień przez związki zawodowe, po prostu te porozumienia są anulowane i nie ma tematu.</p>
<p>Jest temat - jak się traktuje pracę, jak się nie raz wpuszcza w maliny związki zawodowe. I tak liczyłem.</p>
<p>Natomiast chcę powiedzieć, że oczywiście rozwiązanie - spotkania się, rozmawiania. Zawsze trzeba rozmawiać, to jest przecież rzeczą normalną. Natomiast chcę powiedzieć, że mamy za dwa dni kolejną sobotę. A więc znowu świadomie niejako dopuszczamy do tego, aby było łamane prawo, w tę sobotę i niedzielę. I tu jest dylemat i na tym polega dylemat. Ja tu już raz oświadczyłem, że oczywiście moc zdjęcia tego porozumienia ze strony związkowej jest. Musi być też z drugiej strony - ze strony administracyjnej. I w tym układzie powiedziałem, że są przygotowywane akcje protestacyjne i one biegną. I mam nadzieje i prosiłbym gdyby się dało, oczywiście do tego spotkała jesteśmy gotowi przystąpić. Natomiast gdyby się dało prosiłbym bardzo, żeby się jeszcze skontaktować z Ministrem Przemysłu jeszcze dzisiaj, w trakcie naszych obrad i pod koniec naszych obrad dać decyzje - czy to będzie zdjęte natychmiast, czy to będzie dopiero w wyniku rozmów. Taką mam propozycję.</p>
<p><em>Przewodniczący</em>:</p>
<p>Proszę pan Pietrzyk.</p>
<p><em>Ob. A. Pietrzyk</em>:</p>
<p>Proszę - Ryszard Brzózy.</p>
<p><em>Ob. Ryszard Brzózy</em>:</p>
<p>Panie przewodniczący Gustek, ja mam takie pytanie - pan ciągle, jeżeli pada jakiś podstawowy i zasadniczy problem, to stara się pan to gdzieś po prostu zepchnąć.</p>
<p>Proszę pana - słyszał pan o zapowiedzianych akcjach protestacyjnych. Czy pan sobie zdaje sprawę z tego co wynika z takiej akcji, że w końcu zostanie zawalone to pańskie 190 mln ton węgla czy jakiegoś innego surowca. My tutaj powinniśmy konkretnie powiedzieć, że problem ten zostaje tutaj i teraz.</p>
<p>Proszę pana, nie możemy wszystkiego odwlekać w czasie. Ja będąc uczestnikiem strajku, poważnego, jednego z najpoważniejszych w Polsce ostatnio - wiem jakie mogą być tego konsekwencje. Dlatego śmieszy mnie to, że pan w ten sposób próbuje załatwić sprawę.</p>
<p>Dlatego wnioskuję, aby to zostało teraz i od ręki.</p>
<p><em>Przewodniczący</em>:</p>
<p>Proszę państwa, na ostatnim posiedzeniu dostałem dokument skierowany jako, nazwany jako oświadczenie. I to oświadczenie... do tego oświadczenia zażądano ode mnie ustosunkowania się na piśmie. Zwróciłem się do generalnego dyrektora Wspólnoty Węgla Kamiennego i oświadczenie w tej sprawie na piśmie. Oświadczenie takie dostałem i to oświadczenie przedkładam jako oficjalny dokument, to co odczytał pan Puszczewicz.</p>
<p>Dziękuję bardzo. Proszę bardzo - pan Pietrzyk.</p>
<p><em>Ob. Pietrzyk</em>:</p>
<p>Proszę o zabranie głosu Piotra Polmańskiego.</p>
<p><em>Ob. Polmański Piotr - „Solidarność”</em>:</p>
<p>Szanowni państwo, w zasadzie na dzisiaj umówiliśmy się, że będziemy kontynuować sprawę czasu pracy i ja w tej materii chciałem coś niecoś powiedzieć.</p>
<p>Otóż szanowni państwo zbyt wiele zła wyrządzono polskiemu górnictwu. Zbyt wiele zła wyrządzono polskiemu górnictwu, a godnością polskiego górnika zamiatano podziemne chodniki, byśmy mieli teraz zadowalać się półśrodkami i wahać przed podejmowaniem radykalnych rozwiązań, na które jest społeczne zapotrzebowanie. Jako górnik z 12-letnim stażem posiadający trochę wykształcenia chcę powiedzieć, i będę tutaj zarazem wyrazicielem opinii górniczych załóg, że górnicy nie chcą i nie będą już dalej niczyimi sługusami, nie pozwolą aby w dalszym ciągu pomiatano ich godnością. Nie chcemy, bo nie mamy już ani sił, ani ochoty brać na swoje jakże spracowane barki kolejny już raz ogromny wysiłek wyprowadzenia naszej gospodarki. Nie mamy przy tym jasnych gwarancji, że wysiłek nasz nie zostanie po raz kolejny zmarnowany. Przestaliśmy już wierzyć w jakiekolwiek deklaracje i dobre intencje. Liczą się czyny i fakty. Przedstawiona przeze mnie propozycja związku zawodowego „Solidarność” w zakresie czasu pracy jest w pełni odzwierciedleniem dążeń, aspiracji i prawa górniczych załóg do godziwych warunków pracy.</p>
<p>Wszyscy wiemy doskonale, że dotychczasowy stan w górnictwie odnośnie czasu pracy powoduje jawną dyskryminację górniczej grupy zawodowej w stosunku do ogółu zatrudnionych w Polsce. Nie muszę chyba tego uzasadniać. Władze resortu górnictwa z całą świadomością i premedytacją podejmowały w niedalekiej przeszłości i nadal podejmują takie działania.</p>
<p>My nie chcemy być przekupywani jak to określił były wicepremier Szałajda. My chcemy spokojnie pracować dla kraju mając godziwe warunki pracy i płacy, nic więcej. Mamy chyba do tego moralne prawo. Pytam więc szanownych partnerów przy stole, czy zasada równości konstytucyjnej i podstawowe prawa obywatelskie stanowią skuteczną przeciwwagę wobec wydobycia węgla i bilansu energetycznego, czy nie?</p>
<p>Jeżeli nie, to już w tej chwili możemy zakończyć te dysputy nad naprawą Rzeczypospolitej. Jeżeli tak to proszę nas nie szantażować spadkiem wydobycia węgla. My górnicy w pełni zdajemy sobie sprawę z tego i widzimy to zagrożenie lepiej niż niejeden urzędnik oderwany od realiów życia. Czas najwyższy jednak aby odrzucić pewne relacje i zmienić nieżyciowe i przestarzałe schematy.</p>
<p>Nie można przecież za wszelką cenę widzieć tylko wózek, a nie dostrzegać górnika, który go pcha, jak to określił przewodniczący Federacji. Wszyscy jak tu siedzimy wiemy doskonale, że zdrowie górnika niszczenie w zastraszającym tempie, że poważnie skraca mu się okres pracy zawodowej, a bardzo wielu z tych którzy szczęśliwie doczekali emerytury - niebawem umiera. Zachorowalność na choroby zawodowe w górnictwie kilkakrotnie przekracza średnią krajową. Wiemy też, że utrzymując to tempo wydobycia nie potrafimy stworzyć warunków do właściwego przygotowania frontu robót górniczych. Nie jesteśmy w stanie przeprowadzić należytej konserwacji maszyn i urządzeń. Nie potrafimy przy tym tempie wydobycia kontrolować i przestrzegać podstawowych warunków i przepisów BHP, bo jest to po prostu niemożliwe. Co jednak powoduje wzrastającą liczbę przestojów w czasie pracy i wzrost liczby wypadków, nierzadko śmiertelnych. Czy ktoś za to odpowiada?</p>
<p>Szanowni Państwo!</p>
<p>Każdy z nas ma prawo do wypoczynku. Organizacja wypoczynku jest nie mniej ważna niż organizacja pracy. To prawo gwarantuje nam nie tylko kodeks pracy, ale przede wszystkim Konstytucja naszego państwa i tu znów jak na ironię górnik, którzy najciężej pracuje ma najdłuższy wymiar czasu pracy, a tym samym najmniej czasu na wypoczynek.</p>
<p>Pan dr Klonowski w swym wystąpieniu jest za tym, aby górnik pracował 5 dni w tygodniu, ale no właśnie co dalej? Odniosłem wrażenie, że gdzieś tam w podtekście chciał nam powiedzieć, zaproponować system, który w górnictwie dawno się już skompromitował. Owszem jesteśmy za tym, aby górnik pracował tylko 5 dni w tygodniu, ale również normy prawne najwyższej rangi oraz zasady współżycia społecznego przyznają mu prawo do zasłużonego wypoczynku sobotnio-niedzielnego wraz z rodziną.</p>
<p>Mając to wszystko na uwadze propozycje wprowadzenia od 1991 roku trzeciej zmiany w soboty jako zmiany bez wydobycia pozostawiam już kompletnie bez komentarza. Mam tylko taką gorąco prośbę osobistą do pana doktora Klonowskiego, aby zechciał powtórzyć to samo do górników w ostatnią niedzielę mają ze wzgórza Kalwaryjskiego podczas dorocznej pielgrzymki mężczyzn do Matki Boskiej Piekarskiej. Byłbym panu wielce zobowiązany, gdyż nie jestem na tyle odważny, by uczynić to sam osobiście.</p>
<p>Szanowni Państwo!</p>
<p>Spróbujmy w zasadzie sobie wszyscy odpowiedzieć na jedno zasadnicze pytanie, po co my się tak śpieszymy z tym wydobywaniem węgla i dokąd zmierzamy? Dla mnie prostego górnika i człowieka wierzącego nie ulega najmniejszej wątpliwości, że w tym całym pośpiechu właściwie donikąd. Tracimy z oczu wszystko co jest najważniejsze w tym całym procesie produkcji. Depczemy więc bezlitośnie godność człowieka i nie dostrzegamy jego rodziny. Zatracamy właściwą organizację pracy i nie przestrzegamy przepisów BHP, narażając z całą świadomością na utratę zdrowia i życie ludzkie. Przewracamy więc do góry nogami całą hierarchię wartości, która wyrasta z korzenia ponad tysiącletniej chrześcijańskiej tradycji naszego narodu i państwa.</p>
<p>Pytam więc, czy mamy prawo rabować to, co jest własnością wszystkich pokoleń, a więc i tych, które przyjdą po nas?</p>
<p>Wyzwanie epoki, w której żyjemy zmusza nas żyjących z kolei na tej ziemi, do poszukiwania rozwiązań na miarę tej epoki. Innej drogi do porozumienia. I chciałbym, aby szczególnie mocno zabrzmiało to tu na tej sali.</p>
<p>Dziękuję.</p>
<p><em>Przewodniczący</em>:</p>
<p>Dziękuję, bardzo panu Polmańskiemu.</p>
<p>Pan Moric, przepraszam bardzo Gustek, chce zabrać głos.</p>
<p><em>Ob. Marian Gustek</em>:</p>
<p>Ja myślę tak, że co do zasady że górnik ma pracować 5 dni w tygodniu jesteśmy tutaj wszyscy zgodni. Myśmy tutaj w dodatku jeszcze pod tym względem też niczego nie wymyślili, bo jest to postanowienie Układu Jastrzębskiego. Jest tylko kwestia jakimi drogami do tego dojść, żeby doprowadzić do tego, żeby górnik faktycznie pracował 5 dni w tygodniu i skupmy na tym dyskusję. Bardzo bym o to prosił.</p>
<p><em>Ob. R. Moric</em>:</p>
<p>Widzę, że rozpoczęliśmy już dyskusję niejako przechodząc do porządku dziennego nad sprawą tego oświadczenia. Chciałbym natomiast powiedzieć, że nasza strona oczekuje odpowiedzi na to oświadczenie do końca naszego posiedzenia. Oczywiście nie odrzucając sprawy rozmów i ponieważ dyskusja się rozpoczęła w tym temacie, proszę żeby zabrał głos kol. Peterko.</p>
<p><em>Ob. Marian Peterko</em>:</p>
<p>Szanowni Państwo! Strona związkowa reprezentująca Ogólnopolskie Porozumienie Związków Zawodowych po zapoznaniu się ze stanowiskiem strony rządowej jak również i opozycji „Solidarność” ma nieco odmienną koncepcję skracania czasu pracy. Bowiem mamy na uwadze zasadniczą sprawę tego zagadnienia, czyli swobody obywatelskie. Jako ruch związkowy jesteśmy za pełną swobodą obywatelską i myśli, w której pracownik winien dokonać wyboru podjęcia pracy lub nie podejmowania pracy w dniu ustawowo wolnym od pracy.</p>
<p>Zasada dobrowolności pracy w soboty jest postanowieniem zarówno i Porozumienia Jastrzębskiego jak i nawiązuje do uchwały 199, oraz do podpisanego w styczniu przez przewodniczącego Federacji Związków Zawodowych Górników i Ministra Przemysłu ustaleń w zakresie wdrażania w życie dobrowolności pracy w soboty.</p>
<p>Temat ten zaczęliśmy rozpatrywać na samym początku naszego dzisiejszego posiedzenia. Uważamy, że zasada dobrowolności pracy w soboty i inne dni wolne od pracy proponowana przez naszą stronę w pełni pokrywa się i zastosowanie ma do natychmiastowego żądania opozycji „Solidarność”. Nie wprowadzając równocześnie obligatoryjnego nakazu pracy w niektóre soboty, które są proponowane i również ich zakazów.</p>
<p>Strona opozycyjna „Solidarność” po prostu obligatoryjnie wyznacza niektóre dni w stosunku do których pracownik musiałby się zastosować.</p>
<p>Proponowane rozwiązania uznajemy za nasze, znaczy proponowane nasze rozwiązania, za w pełni demokratyczne ponieważ decyduje pracownik o woli pracy względnie nie. Aby ta proponowana koncepcja dobrowolnej pracy w sobotę oraz inne dni była odzwierciedleniem woli pracownika, to niestety, plan wydobycia na poszczególne zakłady musi opiewać na bazę 5-dniowego dnia w tygodniu.</p>
<p>Zdajemy sobie w pełni sprawę z faktu, że równocześnie i pracownik winien korzystać z wydłużonego wypoczynku w przypadku wydłużonego czasu pracy na zasadzie pełnej dobrowolności.</p>
<p>Dlatego będziemy stali na stanowisku i przestrzegali tego, by wypracowane formy przydzielania dodatkowych dni urlopowych w wymiarze jak na ten rok 11, a w przyszłym roku 12 dni, były przez pracowników przestrzegane, wybierane, a przez pracodawców przydzielane.</p>
<p>Dziękuję za uwagę.</p>
<p><em>Przewodniczący</em>:</p>
<p>Dziękuję bardzo. Kto z państwa?</p>
<p>Pan Pietrzyk.</p>
<p><em>Ob. Alojzy Pietrzyk</em>:</p>
<p>Ja chciałem odpowiedzieć przedstawicielowi z OPZZ, że m.in. ten referat kol. Polmańskiego, w którym było wspomniane o jakimś tam czasowym rozłożeniu, to ja myślę, że to było takie dość... zresztą może nie dość, to było małe nieporozumienie. Kol. Polmański zapędził się trochę dalej, aniżeli powinien się zapędzić, jako że my tam nie wspominamy o żadnym tam rozłożeniu w czasie. Tylko on nie ma na uwadze sobót wolnych - żebyśmy się teraz dobrze zrozumieli - sobót wolnych i pracy w sobotę. On tam mówi o wolnych sobotach, a ta zasada tej dobrowolności w połączeniu z pracą wydobywczą w soboty - on o tym myślał, że jeżeli soboty wolne, jeżeli ktoś dobrowolnie przychodzi, to tam była mowa o tym, że w soboty robi się prace konserwacyjne, a jeżeli ich się nie robi, no to jest to wydobycie, żeby to ograniczyć. Soboty wolne, a wydobycie w soboty wolne, to odchodzenie w tym czasie, to było m.in. tak powiedziane i w tym duchu to było wyłożone, w tym referacie kol. Polmańskiego. Bo tu od samego początku są, od chwili kiedy to zostało odczytane, dość duże nieporozumienia na ten temat. I w prasie i dość duże nieporozumienia tu na tej sali.</p>
<p>Tak że myślę, że to już jest w tej chwili zrozumiałe, że strona solidarnościowa jednoznacznie twierdzi, że soboty zgodnie z Porozumieniem Jastrzębskim. To jest nasze stanowisko.</p>
<p>Jeżeli już jestem przy głosie, to prosiłbym o zabranie głosu pana Piotrowskiego.</p>
<p><em>Przewodniczący:</em></p>
<p>Proszę, pan Piotrowski.</p>
<p><em>Ob. Leszek Piotrowski - „Solidarność”</em>:</p>
<p>Dzisiejsze wystąpienia były takie. Pan Krzysztof Betka z Wałbrzycha przedstawił tekst skandalicznego porozumienia, które następnie zostało ocenione przez prof. Zielińskiego. Chyba nie będzie sporu co do tego, że jest to człowiek kompetentny do oceny tego rodzaju aktów, jak to porozumienie. Następnie strona OPZZ zażądała załatwienia tego zaraz - od ręki. Chcę być jasny teraz w swojej wypowiedzi i krótki.</p>
<p>My się do tego stanowiska zaprezentowanego przez pana przewodniczącego Morica obiema rękami dopisujemy. Chcemy załatwienia tego dzisiaj. Pan minister Gustek jednocześnie mówi, że jest za 5-dniowym tygodniem pracy, a spycha - jak to użył takiego określenia mój przedmówca - to zagadnienie właśnie na sobotę. Nie rozumiem, dlaczego? Przecież kwestia kompetencji tu chyba nie wchodzi w rachubę. Za generalnego dyrektora tamtej wspólnoty może tu ktoś podpisać porozumienie, uchylające tamto porozumienie.</p>
<p>Skoro zaś jest przedstawiciel tej strony, która to porozumienie zawarła, to dzisiaj to można przy tym stole załatwić i czymś się pochwalimy dzisiaj.</p>
<p>Więc stawiamy rzecz pryncypialną, przyłączamy się do głosu OPZZ i domagamy się uchylenia tego porozumienia jako nieważnego i szkodliwego dla sprawy, którą omawiamy, dla sprawy czasu pracy.</p>
<p>Dziękuję.</p>
<p><em>Przewodniczący</em>:</p>
<p>Dziękuję. Proszę, kto z państwa?</p>
<p>O głos prosi pan Puszczewicz.</p>
<p><em>Ob. Edward Puszczewicz</em>:</p>
<p>Ja chciałbym słów kilka jeszcze raz w konkretnej sprawie, w której wystąpił pan Moric. To, czy to jest dzisiaj, czy w sobotę, czy w piątek, jak poinformowałem dyrektora generalnego Wspólnoty 28 lutego zaproponował w trybie natychmiastowym spotkanie, by te sprawy omówić. A ponieważ było określone uzgodnienie między związkami zawodowymi na Dolnym Śląsku i dyrekcjami tamtych kopalń, zatem rozwiązać tę sprawę proponuje się w trybie jak najspieszniejszym, między tymi, którzy zwarli określone ustalenia. A wynikają one z nadrzędnych, zawartych przez Federację Związków Zawodowych z Ministrem Przemysłu.</p>
<p>Jeszcze raz chciałbym powiedzieć, że my jako podzespół górnictwa nie jesteśmy tu do rozwiązywania tej sprawy, ponieważ sprawa jest pomiędzy Federacją, a konkretnie Ministerstwem Przemysłu. I te strony to powinny załatwić. My jako podzespół górnictwa - jeszcze raz chciałbym powiedzieć - jesteśmy do wypracowania określonych, najistotniejszych w naszym wspólnym przekonaniu spraw dotyczących perspektyw górnictwa w Polsce Ludowej.</p>
<p>I tu chciałbym słów kilka na temat czasu pracy, związanych zagadnień z tym czasem pracy. W trakcie obrad przy naszym stole mówiliśmy i uzgodniliśmy, bo tak to rozumiałem, iż szukamy consensusu by w naszym kraju, w Polsce było lepiej, żyło się spokojniej, by poprawić sytuację społeczno-polityczną i gospodarczą naszego kraju. Jest to nadrzędna sprawa, która winna determinować nasze spojrzenie, wycinkowe w tym wypadku, na problemy górnictwa.</p>
<p>Również na tej sali padło sformułowanie, iż tylko górnictwo węgla kamiennego rozumie i zastanawia się, i realizuje potrzeby gospodarki narodowej w zaopatrzeniu w węgiel kamienny, a nie wychodzi z możliwości. Gdyby wszyscy tak postępowali, mam na myśli wszystkie pozostałe działy gospodarki narodowej, wówczas mielibyśmy pełne półki w sklepach, społeczeństwu, obywatelom żyłoby się dostatniej. A my przecież, to co powiedziałem na początku, wychodzimy z założenia, by wszystkim żyło się lepiej, dostatniej, byśmy jak najspieszniej do tego doszli.</p>
<p>I z drugiej strony, kiedy zaczynamy dyskusję o czasie pracy i doskonale jako fachowcy górnicy, znający się na tym zagadnieniu, wiemy, iż podstawą dla właściwego rozwoju gospodarki narodowej, mało tego - dla jej restrukturyzacji w ramach reformy, jest niezbędna i konieczna określona ilość dostaw energii. Z czego tą energię wytwarzamy w Polsce, mówiliśmy również za tym stołem i było to zawarte i w wystąpieniu dyrektora Klonowskiego, jak również prof. Jaczewskiego.</p>
<p>Jeżeli tak uważamy, iż dostawa węgla i innych surowców, z których mamy wytworzyć energię, by ta energia była w każdym polskim domu, by była ciepła woda, itd., itd., bo używamy wielkich słów, iż zmuszamy górników, górnicy są sługusami, nie mówimy kogo? Ja to rozumiem, że górnicy wytwarzają dobro narodowe, które służy całemu społeczeństwu, każdej rodzinie, bowiem każda rodzina korzysta z tej pracy górników, korzysta z energii.</p>
<p>Jeżeli teraz wyjdziemy z założenia, że na obecnym etapie kraju, na jakim jesteśmy w dniu dzisiejszym, potwierdzone jest to wieloma analizami ekspertów - nie chciałbym tu przytaczać przykładów, że poziom wydobycia węgla jest niezbędny by gospodarka funkcjonowała w wysokości rzędu 190 mln ton. I my mówimy, a ja jestem zgodny, że powinniśmy planować wydobycie węgla w kopalniach na analogiczny czas pracy, jak pracują we wszystkich branżach, w kraju. Ale to wydobycie węgla i my też wiemy, nam nie wystarcza jako gospodarce narodowej. </p>
<p>Ale możemy powiedzieć, bądź na przykład, jeżeli zmniejszymy - teoretyzuję - o te 30 mln ton, podejmujemy decyzję - soboty są wolne, 32 mln ton. Kogo obciążyć? Zdjąć cały eksport?</p>
<p>Można i jest to jeden z wariantów, obciążyć równomiernie wszystkich odbiorców, czyli kogo dotknie? Każdą rodzinę, dotknie wszystkie przemysły. Czyli jeśli dostaną mniej energii, mniej dóbr wytworzą w pozostałych gałęziach gospodarki narodowej.</p>
<p>Bo na dzisiaj już wiemy, że tej energii mamy za mało. My mówimy generalnie - ograniczymy w odbiorze hutnictwa, tam gdzie jest najbardziej energochłonne. Ale z drugiej strony chcemy budować mieszkania, chcemy mieć tę stal, ona jest potrzebna. Wiemy na dzisiaj, że tę stal w dużej części importujemy. Importujemy ją również pod potrzeby górnictwa, pod produkcję maszyn i urządzeń górniczych. Zatem mówiąc o tym, iż prawa człowieka pracy są ponad systemem planowania, nie ulega wątpliwości, że nie. Bo człowiek faktycznie, jesteśmy zgodni - ma prawo do pracy i do owoców swojej pracy. Ale do owoców pracy każdego człowieka ma też inny obywatel, z którym on tworzy społeczeństwo, tworzy Polskę. Czy zatem my - świadomie mamy podjąć dzisiaj decyzję i powiedzieć społeczeństwu polskiemu - będziemy wydobywali 30 mln ton węgla mniej, ponieważ efekty górnictwa przez ostatnie cztery pięciolatki pracy na rzecz tego społeczeństwa nie przyniosły określonych rezultatów. Będziemy go wydobywali mniej - sytuacja będzie gorsza, dotknie to każdego.</p>
<p>Wydaje mi się, że tak ostre postawienie tej sprawy w dniu dzisiejszym - pod natychmiast, w moim osobistym przekonaniu jest nierealne. Bowiem wówczas mogłoby dojść do takiej sytuacji, jeżeli używamy różnych porównań, iż dyskutowalibyśmy i rozwiązywali problemy, ale w jaskini i przy łuczywie. Mogłaby zaistnieć taka sytuacja - czy stać nas na to?</p>
<p>I znów wychodzę z tego założenia, że wszyscy chcemy by było nam w Polsce lepiej, by rozwiązać podstawowe problemy w górnictwie, by jak najwłaściwiej wykorzystać majątek, który jest zainwestowany w te kopalnie, by górnicy mieli godziwy wypoczynek, by górnicy czuli się gospodarzami. Gospodarzami na swoich stanowiskach pracy, by czuli się gospodarzami dysponującymi tym dobrem narodowym.</p>
<p>Dlatego też uważam, iż określanie, że górnicy są sługusami, że to resort górnictwa nakłada na nich obowiązek takiej pracy w czasie ponadnormatywnym w wolne soboty. Chciałbym powiedzieć, że to nie resort górnictwa nakłada. A przecież społeczna dyskusja nad założeniami, nad narodowym planem społeczno-gospodarczym, skorygowanym na dzisiaj planem społeczno-gospodarczym. Bo jak wiemy w NPSG na rok 1990 jeszcze się kiedyś zakładało wydobycie w wysokości 195 mln ton węgla, w skorygowanym 192 mln a w tej chwili 189 mln 900 tys., jako te najpilniejsze potrzeby.</p>
<p>Zatem to wydobycie, ja nie chcę tu powiedzieć, że tylko konsultowane w Sejmie, jest to uchwała sejmowa, ale konsultowane to NPSG z całym społeczeństwem. I jest pełna świadomość, że takie wydobycie w takiej wysokości jest nam niezbędne.</p>
<p>Zatem do górnictwa z prośbą, ustalając określone potrzeby gospodarki narodowej, niejako można powiedzieć zwrócił się Sejm, zwróciło się społeczeństwo, chcąc by w Polsce wszystkim żyło się nam lepiej. Chcąc, by ten bilans energetyczny, który na dzisiaj jest niedomknięty, o czym wiemy.</p>
<p>My na dzisiaj wiemy i powiedzmy sobie, że gdyby cała gospodarka narodowa i duży przemysł, i małe zakłady ruszyła i pracowała efektywnie z wykorzystaniem tego majątku, który jest, to będziemy wprowadzali ograniczenia energetyczne, czyli będziemy mieli niejako wpływ na marnotrawienie, że w innych sektorach nie wytworzy się tej produkcji. I będziemy my, jako górnicy narzekali, że nie będziemy mogli także kupić określonej produkcji, niezbędnej do życia. Czyli niejako prowadzę do tego, że jesteśmy na dzisiaj w sytuacji paliwowo-energetycznej - i musimy mieć świadomość - bardzo skomplikowanej i bardzo trudnej. Nie chcę nazwać tego, a są określone symulacyjne rachunki wykonane w Instytucie Energetyki, gdzie zakładało się określoną podaż paliwa pierwotnego w różnych wariantach, że jesteśmy już w kryzysie paliwowo-energetycznym. Taka jest rzeczywistość.</p>
<p>Czy będziemy mieli odwagę powiedzieć temu społeczeństwu, całemu narodowi, że zastanawialiśmy się nad tym, na Podzespole do spraw Górnictwa, że ma być lepiej, a de facto w wyniku naszej działalności, będzie gorzej. I każdemu górnikowi, bo nie będzie miał określonych dóbr i całemu społeczeństwu, jako całości.</p>
<p>Dlatego też uważam, że powinniśmy do tego - i przekonany jestem - podchodzić do tego bardzo rozważnie. I nie prowadzić do konfrontacji, zresztą to także było za tym stołem powiedziane, górnictwa a reszty kraju. Bo sytuacją zmniejszenia podaży tego podstawowego paliwa, taką konfrontację może wywołać.</p>
<p>Dlatego też uważam, iż wystąpienie, które bardzo szeroko przedstawił nam wszystkim dyrektor Klonowski, to wszystko o czym mówię, ten obraz daje.</p>
<p>Nie ulega dla mnie wątpliwości i chyba co do tego jesteśmy zgodni, że planować wydobycie dla kopalń powinniśmy w takim samym czasie pracy, jak pracują wszystkie inne gałęzie gospodarki narodowej i z aktualnych założeń techniczno-ekonomicznych kopalń. Na pewno powinniśmy tak planować.</p>
<p>I jest druga część - w jakim terminie, w jakim czasie znaleźć najwłaściwsze rozwiązanie, bo przy tym planowaniu, o którym powiedziałem, co do którego jesteśmy zgodni, tego paliwa nam nie wystarczy. Znaleźć rozwiązanie, byśmy w sposób racjonalny, spokojny mogli dojść do tego o czym mówimy - godziwego wypoczynku, satysfakcji dla załóg górniczych.</p>
<p>I wydaje mi się, że możliwości w krótkim przedziale czasowym, ja mam na myśli rok 1989 i rok 1990, nie mamy. Ja pomijam już tu to, co powiedziałem na wstępie, iż na rok 1989 mamy określone potrzeby gospodarki narodowej. wszystkich sektorów. Jeżeli byśmy to podjęli dzisiaj, kto poniesie konsekwencje i koszty tego, że my to ograniczymy.</p>
<p>To samo dotyczy roku 1990. Dlatego uważam, że myśmy powinni przyjąć wszystkie warianty, które zostały przy tym stole zgłoszone. Wychodząc z założenia, iż podzespół - ja tak rozumiem - powinien wypełniać rolę inspirującą do przeprowadzenia określonych zmian. Wszystkie warianty, od wariantu, który był zgłoszony, że planuje się w porównywalnym czasie pracy wydobycie. Z zastanowieniem się - jeżeli uzna Sejm, jeżeli uzna rząd, jeżeli uzna społeczeństwo, że tego węgla jest więcej, wówczas Minister Przemysłu w formie określonej umowy, to by trzeba było wypracować, dogadać się z załogami kopalń, ponieważ będzie społeczeństwo potrzebowało więcej tego wydobycia, określone to będzie na zasadach określonego porozumienia. Takie możliwości prawne są. Przyjąć wariant, o którym mówił pan Polmański - trzeba czasowego schodzenia w okresie dwóch lat, ale nie w roku 1989 i 1990 - w moim przekonaniu - bośmy wszystkim odbiorcom i sektorom społecznym określili i oni są przygotowani do określonego odbioru węgla, ale od roku 1991.</p>
<p>Przyjąć wariant pod rozwagę dobrowolnej pracy w soboty, według dotychczasowych zasad jak to jest. Dotychczasowych zasad, które są zawarte w porozumieniu, w uchwale 199, itd.</p>
<p>Przyjąć wariant na dotychczasowych zasadach, które ostatnio wypracowała Federacja Związków Zawodowych z Ministrem Przemysłu. Przyjąć wariant w ogóle nie pracowania w soboty. Ale nie jest to decyzja na dzisiaj, w moim przekonaniu, ale jest to decyzja, która powinna w ostatecznym trybie zapaść w 1990 roku, tak żebyśmy w 1991 rok weszli w naszym przekonaniu. I przy wyborze tej decyzji konsultować ją z załogami górniczymi z wszystkimi kompetentnymi, którzy będą w drugiej połowie 1989, 1990 roku, w pierwszej połowie. Przekonsultować, jaki wariant będziemy wybierali - jaką drogą pójdziemy. Natomiast uznając potrzeby gospodarki narodowej, uznając potrzeby społeczeństwa na dzień dzisiejszy wydobycie węgla realizować na dotychczasowych zasadach - ja mówię tu o pracy w soboty, na zasadach pełnej dobrowolności, o której tu mówił przewodniczący Moric, to znaczy porozumienia, które jest zawarte z Ministrem Przemysłu. I przygotowywać, nawet powołać zespół roboczy z nas wszystkich tu składający się, który będzie niejako wiodący przygotowywał, z tych wszystkich wariantów, które zostały zgłoszone, jak postąpić w przyszłości - czy nam tego wystarczy, czy jednak, żeby całemu społeczeństwu żyło się lepiej i dostatniej, będziemy tego paliwa potrzebowali więcej.</p>
<p>My - padały także sprawy możemy zrezygnować z eksportu. Samo górnictwo nie może w obecnej sytuacji zrezygnować z eksportu, doskonale wszyscy państwo wiecie, że żeby górnikom pracowało się lżej, bezpieczniej, oczywiście konieczne są określone maszyny, urządzenia itd., nie chcę w to wchodzić. Nie wszystko możemy otrzymać w kraju, a nawet jeżeli żądają od nas i inne sektory wsadów dewizowych. Oznacza to, że musimy mieć określone dewizy, bowiem inaczej wyeksportujemy - rządzą się prawami ekonomicznymi - swoje urządzenia, a my nie będziemy ich mieli. Mało tego, musimy także zaimportować, bo w dzisiejszej sytuacji gospodarki narodowej nie wystarcza tej produkcji przy tej podaży energii. Zatem samo górnictwo musi mieć ten rząd wielkości 200 - 250 milionów dolarów rocznie na to, by zabezpieczyć własne potrzeby. Oczywiście z eksportu węgla na dzisiaj otrzymujemy blisko 900 milionów dolarów nie mówię już o pierwszej strefie rublowej i dla nas samych byśmy bezpieczniej żyli i pracowali jest to także niezbędne.</p>
<p>Zatem czy możemy dzisiaj ad hoc powiedzieć zmniejszamy wydobycie? Nie będziemy eksportowali. Możemy powiedzieć ograniczymy określonych odbiorców, taką i taką wielkością. Czyli wprowadzimy określone zakłócenie funkcjonowania gospodarki narodowej, a przecież nie jest to naszym celem i dlatego też opowiadałbym się za tym, by dyskutując o czasie pracy przyjąć jako consensus, iż strony są zgodne, iż planować wydobycie dla kopalń powinno się w identycznym czasie pracy obowiązującym w skali kraju z uwzględnieniem ZP.</p>
<p>Natomiast przyjąć również zasady pracy w 1989 i 1990 roku na dotychczasowych zasadach.</p>
<p>Po trzecie - przyjąć wszystkie propozycje, które zostały zgłoszone na Podzespole do spraw Górnictwa do wnikliwej analizy znaleźć rozwiązanie od 1991 roku, które satysfakcjonowałoby załogi górnicze jak również w miarę zabezpieczało potrzeby paliwowo-energetyczne gospodarki narodowej, funkcjonowania wszystkich sektorów i wydaje mi się, że w tym rozwiązaniu oczywiście ten zespół nad szukaniem tego wariantu, ustalilibyśmy skąd, wszystkich zainteresowanych, ten zespół pracowałby nie jako z inicjatywy powołania naszego Podzespołu do spraw Górnictwa, jak mówiłem przekonsultował to z załogami i wówczas mielibyśmy tę drogę dojścia spokojną i mieścilibyśmy się w intencji rozwiązania problemu spokojnie, na zasadzie pełnej odpowiedzialności i na zasadzie tej, iż świadomie wszyscy uważamy, iż chcemy by było lepiej nie tylko w górnictwie, ale i w gospodarce narodowej. Bo każdy pracuje na rzecz innego, tak by wszyscy mogli mieć, czerpać z tych owoców pracy wszystkich jak najpełniej i jak najlepiej.</p>
<p>Ja tyle miałem do powiedzenia, dziękuję.</p>
<p><em>Przewodniczący</em>:</p>
<p>Dziękuję bardzo. Kto z państwa ?</p>
<p>Pan Moric prosi o głos, udzieli głosu.</p>
<p><em>Ob. Ryszard Zbrzyzny</em>:</p>
<p>Panie dyrektorze mam pytanie, mianowicie jak mam rozumieć z propozycji, które pan na końcu przedstawił czas pracy na dotychczasowych zasadach? Czy chodzi tu o zasady obowiązujące w Wałbrzyskiem?</p>
<p><em>Edward Puszczewicz</em>:</p>
<p>Ja myślę, że dotychczasowe obowiązujące zasady pan zna, bo jeżeli Federacja je określała z Ministrem Przemysłu, jako strona, to dziwię się, że tego nie zna.</p>
<p>Dziękuję bardzo.</p>
<p><em>Przewodniczący</em>:</p>
<p>Proszę bardzo, pan Pietrzyk udzieli głosu.</p>
<p><em>Ob. Grzegorz Stawsk</em>i:</p>
<p>Ja w kwestii formalnej. Wydaje mi się, że pan Puszczewicz tutaj bardzo sprytnie uniknął odpowiedzi wprost na pytanie. Było to pytanie zasadnicze, co z „Wałbrzychem” i jak ustosunkowujecie się panowie do stanowiska tutaj w tym momencie dwóch stron załatwienia tego problemu w dzisiejszym dniu. Tej odpowiedzi nie było z pańskiej strony.</p>
<p>Dziękuję.</p>
<p><em>Ob. Edward Puszczewicz</em>:</p>
<p>Ja myślę, że w tej sprawie jak się ustosunkowałem bardzo wyraźnie przedstawiliśmy to na piśmie, iż nawet jeżeli Federacja będzie gotowa, dyrektor generalny Wspólnoty jest gotowy dzisiaj się spotkać z Federacją. Ja powiedziałem - był gotowy wczoraj, przedwczoraj 28 lutego i rozwiązać tę sprawę. Ja nie widzę przeszkód żadnych. Bardzo wyraźnie powiedziałem, niech strony, które między którymi to jest - niech się spotkają i rozwiązują ten problem.</p>
<p>Dziękuję.</p>
<p><em>Ob. Alojzy Pietrzyk</em>:</p>
<p>Proszę o zabranie głosu pana Zdzisława Kłeczka.</p>
<p><em>Przewodniczą</em>cy:</p>
<p>Przepraszam panie Pietrzyk, ja proponuję żebyśmy skończyli sprawę wałbrzyską, żeby ona nie ciążyła na naszych dalszych obradach. Proszę uprzejmie pan Pietrzyk.</p>
<p><em>Ob. Pietrzyk</em>:</p>
<p>No, my jednoznacznie stwierdzamy, że to porozumienie, które jest tak rażąco krzywdzące dla górników kopalń wałbrzyskich powinno być tu na tej sali cofnięte.</p>
<p><em>Ob. R. Moric</em>:</p>
<p>Pan Ciesielski zabierze głos, ponieważ tutaj padły jakieś takie denuncjacje, że jakoby nie chcemy się spotkać i te sprawy rozwiązać. Ja chcę powiedzieć, że do dnia dzisiejszego takiego dokumentu od pana dyrektora generalnego Szlachty nie posiadamy, natomiast jeżeli taka jest potrzeba, jestem gotów w tej chwili odejść od stołu i z panem dyrektorem generalnym tę sprawę załatwić, ale nie rozumiem - dlaczego akurat z dyrektorem generalnym, a nie z innymi przedstawicielami Wspólnoty? Proszę pan Ciesielski ma głos.</p>
<p><em>Przewodniczący</em>:</p>
<p>Przepraszam bardzo, w uzgodnieniu z panem Pietrzykiem pan Stawski prosi o głos w sprawie formalnej.</p>
<p><em>Ob. Stawski</em>:</p>
<p>Więc ja teraz nie rozumiem stanowiska kolegów, bo tutaj przewodniczący Gustek zaproponował, żebyśmy zajęli stanowisko co z tym problemem robimy. Wydaje mi się, że nasze stanowisko w tym momencie było jasne, stanowisko kolegów jeszcze nie jest jasne, więc co ustalamy? Czy rzeczywiście robimy spotkanie dzisiaj, czy nie robimy?</p>
<p><em>Ob. Ciesielski Jan</em>:</p>
<p>Mnie się wydaje, że jest ogromnie niezrozumienie w ogóle tematu. Jeżeli mówimy o porozumieniu i przywiodła nas sprawa, żebyśmy się porozumieli co dalej powiedzmy z górnictwem i powołano ten „stolik”, to sądzę, że strony po to się spotkały, żeby zrealizować w przyszłości nasze ustalenia.</p>
<p>I jeżeli mamy tak realizować w przyszłości te nasze ustalenia, które dzisiaj dokonujemy i tak je łamać powiedzmy jak zostało to zrobione na podstawie tego porozumienia wpisanego między panem ministrem Wilczkiem a przewodniczącym Moricem, to uważam, że takie porozumienie... w ogóle nie można mówić o porozumieniu, a nasze spotkanie jest bezsensem. Innymi słowy spisujemy porozumienie, a nie realizujemy tego porozumienia w podstawowych jego założeniach.</p>
<p>Ja mam pytanie przede wszystkim, kto jest organem założycielskim dla kopalń, czy pan dyrektor Wspólnoty. pan dyr. Szlachta, czy powiedzmy Ministerstwo Przemysłu? Kto powinien realizować postanowienia, czy pan minister? Szlachta jest upoważniony, aby łamać to porozumienie spisane z jednostką, co by nie powiedzieć, nadrzędną.</p>
<p>W ślad za tym, wydaje mi się, że powinniśmy przyjąć taki kierunek, że dzisiaj na tej sali powinniśmy otrzymać odpowiedź, że pan dyrektora Szlachta przyjął do wiadomości porozumienie i będzie je natychmiast realizował, zgodnie z podpisanym porozumieniem między panem ministrem Wilczkiem a przewodniczącym Federacji. Że przyjął do realizacji. I że, po prostu wycofuje się z tych spraw, które są nadal praktykowane.</p>
<p>Ja sądzę, że tak należy po prostu postawić sprawę. Natomiast to, co mówił pan dyr. Puszczewicz. Panie dyrektorze, wydaje mi się, że my mamy dzisiaj mówić o podmiocie, a tym podmiotem są górnicy i w ślad za tym mówienie o całej gospodarce narodowej - oczywiście rozumiem, że należy mieć ten aspekt na uwadze, natomiast głównie powinniśmy się skupić nad podmiotem, jakim są sami górnicy. Nie zrozumiałem po prostu pana wypowiedzi, mówienie o wszystkim, a nie o podmiocie.</p>
<p>Dziękuję.</p>
<p><em>Przewodniczący</em>:</p>
<p>Pan Puszczewicz.</p>
<p><em>Ob. Edward Puszczewicz</em>:</p>
<p>Chciałbym jeszcze raz odpowiadając na pytanie, organem założycielskim przedsiębiorstw eksploatacji węgla jest oczywiście Minister Przemysłu. Informowałem dzisiaj, że generalny dyrektor Wspólnoty ma upoważnienie Ministra Przemysłu do rozwiązania tej sprawy z Federacją.</p>
<p>Chciałbym, żebyśmy się dobrze zrozumieli. Porozumienie, o którym tu się mówi na Dolnym Śląsku, które zostało odczytane, zostało zawarte z dyrektorem Zakładu Wydobywczego, a kopalnią i związkami zawodowymi, tam na dole. Zatem, jeżeli tam się strony nie chcą wchodzić... na dzisiaj, tu prof. Zieliński mówił, na ile merytorycznie itd., itd. tam te strony to zawarły. Federacja dzisiaj zgłasza sprawę określonego protestu, cofnięcia itd. tych spraw. Dlatego logicznym jest... Dlatego jeszcze raz chciałbym powiedzieć, że nie tu Podzespół ds. Górnictwa jest władny o tym decydować, a jest to sprawa - zgodny jestem co do tego - by w trybie pilnym wyjaśnić wszystkie sprawy i okoliczności, o których tu koledzy ze związków zawodowych mówią i wyjaśnić. Bo na dzisiaj, ani dyrektor Szlachta, ani Minister Przemysłu, nikomu nie nakazywał tam na dole zawierać takiego porozumienia. Związki zawodowe są niezależne, samorządne itd. To porozumienie zostało zawarte.</p>
<p>Zatem nie jest to sprawa Ministra Przemysłu na dzisiaj cofać to porozumienie, którego będzie reprezentował minister Szlachta, a jest potrzeba spotkania się przedstawicieli Federacji, dyrektora generalnego Wspólnoty, Szlachty, ustalić w trybie pilnym, jak rozwiązać tą sprawę, by postępować w zgodności z porozumieniem zawartym przez Federację, a Ministrem Przemysłu. I myślę, że to jest logiczne postępowanie. A my cały czas jeszcze na ten temat dyskutujemy. Strona jedna, strona druga jest gotowa rozwiązywać. No to spotkać się i rozwiązywać.</p>
<p>Dziękuję bardzo.</p>
<p><em>Przewodniczący</em>:</p>
<p>Pan Moric.</p>
<p><em>Ob. Rajmund Moric</em>:</p>
<p>Sądzę, że chyba tu więcej grają - to jest moja taka ocena - sprawy ambicji, aniżeli jakaś chęć przełamania i rozwiązania problemu. Tu chyba mamy wszyscy świadomość, że jest nie w porządku i z prawem obowiązującym i z zasadami, nawet z tą ideą, która tu dzisiaj nas przywiodła do stołu.</p>
<p>Chcę powiedzieć, że po pierwsze - chcę wyprostować panie dyrektorze Puszczewicz - sprawa przez Federację nie została zgłoszona dzisiaj - to po pierwsze. Została formalnie tu na „stoliku” i do Ministra Przemysłu skierowana w ub. sobotę. Tu postawiona konkretnie w sobotę ubiegłą, do Ministra Przemysłu w piątek poszło. To po drugie.</p>
<p>Po trzecie - sprawa ta była tematem działania grupy interwencyjnej Federacji w Dolnośląskim Przedsiębiorstwie Eksploatacji Węgla, przed tym oświadczeniem na „okrągły stół”. U osoby kompetentnej, dyrektora tego przedsiębiorstwa, pana dyr. Polaka. Gdyby tam ten temat można było rozwiązać, nie stanęłaby ona na „okrągłym stole”, nie znalazłaby takiego dużego wydźwięku. Ale niestety, są tam pewni ludzie bardzo uparci, którzy prawo traktują, śmiem tak powiedzieć, bardzo dowolnie i traktują, że jedynym prawem jest jego wola. Bo ja muszę powiedzieć, co znalazło to wydźwięk w prasie, bo ta sprawa się głośna stała w prasie, były tam oświadczenia. To co tam wymyśla Federacja, pan Moric, w Warszawie, to jest daleko. A my tu na dole, my to wiemy lepiej i niech oni się tam znają na tym w Warszawie, my na dole to widzimy inaczej.</p>
<p>Nie chciałem tego mówić, bo nie chciałem psuć atmosfery, ale taka jest prawda. Na ten temat jest już cały szereg artykułów prasowych i się ukażą następne, bo wiem, że jest to gratka dla dziennikarzy w tej chwili.</p>
<p>I dlatego chcę powiedzieć tak, stanowisko naszej Federacji jest jednoznaczne. Mamy zgodnie z obowiązującym prawem i naszą strukturą w związkach zawodowych jako Federacja prawo występowania, jeżeli do nas się zwrócą w tych tematach związki zawodowe. Takie wystąpienia organizacji związkowych z tego terenu są. Na tej podstawie Federacja podjęła działania. Taką mamy strukturę u nas. I w tej chwili nie jest sprawa, czy Moric się spotka z dyr. Szlachtą, czy nie, tylko jest sprawa decyzji administracyjnej. Federacja, a nie Moric dała swoje stanowisko, żądając w sposób prawny anulowania tamtych porozumień, czy nieporozumień. I uważam, że to jest wszystko kwestia decyzji administracyjnej - tak lub nie. I jest to prosta sprawa.</p>
<p>I tutaj, czy spotkanie będzie, czy nie, nie ma znaczenia. My nigdy nie unikamy spotkań, bo to jest rzecz zrozumiała. I my naprawdę oczekujemy, że dzisiaj tutaj zapadnie przynajmniej oświadczenie ze strony rządowej. Oświadczenie... decyzja ze strony rządowej, że w Przedsiębiorstwie Eksploatacji Węgla „Dolny Śląsk” będzie respektowane porozumienie zawarte między Ministrem Przemysłu i Federacją, co do dobrowolności pracy.</p>
<p>Dziękuję bardzo.</p>
<p>I to jest końcowe stanowisko w tym temacie.</p>
<p><em>Przewodniczący</em>:</p>
<p>Jeżeli można, ja bym naprawdę chciał zaproponować zakończenie tego „wałbrzyskiego” tematu. Proszę mnie nie rozumieć, <em>że</em> ja chcę znowu gdzieś coś spychać. Dostałem oficjalny dokument, tak jak dostali wszyscy współprzewodniczący, dokument w formie oświadczenia Federacji. Oficjalnie z tym zwróciłem się do pana generalnego dyrektora Wspólnoty Węgla Kamiennego, aby dał w tej sprawie odpowiedź na piśmie. Jak państwo zobaczycie, do stenogramu zobowiązałem się, że tę sprawę przedłożę na piśmie. Zwróciłem się do pana generalnego dyrektora i otrzymałem takie to oświadczenie, które tutaj chcę złożyć przewodniczącemu Federacji.</p>
<p>Ponieważ to nie satysfakcjonuje pana przewodniczącego Morica i stronę solidarnościową, zaproponowałem, ponieważ pan generalny dyrektor zasugerował w rozmowie ze mną, rozmowę na ten temat w sobotę, zaproponowałem, strona OPZZ, rozumiem, przyjęła. Strona solidarnościowa prosiła o to, czy wnioskowała o to, aby był włączony w to również przedstawiciel strony „Solidarności” z Wałbrzycha - tak?</p>
<p>Pan przewodniczący Moric wnioskuje, aby sprawa była dzisiaj przy tym stole załatwiona. Ponieważ pan minister Szlachta w tym wypadku działa z upoważnienia pana ministra Wilczka, wszyscy jesteśmy za tym, aby porozumienie to było respektowane. Tutaj zaszły jakieś niezgodności. Pan przewodniczący Moric domaga się dzisiaj załatwienia tego. Prosiłem tutaj, aby się porozumieć z panem generalnym Szlachtą i do końca dnia, żeby pan generalny Szlachta dał nam w tej sprawie odpowiedź.</p>
<p>I w związku z tym wnioskuję, abyśmy w tej chwili przyjęli to i nie dyskutowali sprawy „wałbrzyskiej” jako oddzielnego tematu, a skoncentrowali się na zagadnieniu czasu pracy.</p>
<p>Porozumiem się z panem ministrem Szlachtą, przyjdzie odpowiedź, wrócimy do tej sprawy.</p>
<p>Czy zgoda panowie na taką propozycję?</p>
<p>Pan Pietrzyk - proszę.</p>
<p>Ob. Alojzy Pietrzyk:<span id="anchor"></span></p>
<p>Ja chciałem najpierw w kwestii formalnej gwoli uzupełnienia, że do nas i to nie tylko do OPZZ, ale do nas też, do naszej strony, z zakładowych komitetów „Solidarności” z terenu Wałbrzycha też się z tą sprawą zwracano. I dla nas jest to też bardzo ważny i drażliwy temat.</p>
<p>Teraz prosiłbym o zabranie głosu pana Piotrowskiego.</p>
<p><em>Przewodniczący</em>:</p>
<p>Proszę - pan Piotrowski. Rozumiem, że jeszcze nadal w tej sprawie „wałbrzyskiej”.</p>
<p><em>Ob. Leszek Piotrowski</em>:</p>
<p>No, więc nie ma zgody na zdjęcie tej sprawy „wałbrzyskiej”. Popieramy w całej rozciągłości stanowisko pana Morica. Dzisiaj to ma być załatwione, bo my tego chcemy. My - dwie strony tego stołu.</p>
<p>Pan Szlachta do nas się może pofatygować, nie są to za niskie progi dla niego. Jeżeli już panowie tak stawiacie sprawę, że nie jesteście umocowani w jego imieniu zabierać głosu na temat nieważności tego „pseudo - porozumienia” - jak to jeszcze raz nazwę.</p>
<p>Jeśli natomiast idzie o wystąpienie pana dyrektora Puszczewicza, to chcę je skomentować jako prawnik w sposób następujący - jest to traktowanie prawa w sposób instrumentalny, szuka się trudności formalno-prawnych tam gdzie się czegoś nie chce załatwić. Ja to dobrze znam, bo jestem sądownikiem.</p>
<p>Stawiam taki zarzut z całą odpowiedzialnością za słowa. Możecie to załatwić, bo takie jest prawo, a załatwić tego dzisiaj nie chcecie. Ja mam dowody na szybkie działanie w przeciwnym kierunku, w przeciwną stronę. Jeżeli by to panów zainteresowało, to mogę to zreferować.</p>
<p>Natomiast jak trzeba coś zrobić dobrego, to są trudności, to ten jest niewładny, tamten nie ma umocowania, to się powołuje na przepisy, które akurat mu są wygodne, które wybiera spośród innych przepisów.</p>
<p>A więc jeszcze raz mówię, a jesteśmy tutaj niezależni, że nie dotyczy to tylko strony koalicyjno-rządowej i strony OPZZ. My jesteśmy trzecią tutaj stroną, która ma swoje zdanie na ten temat. I jeżeli panowie widzicie możliwość tylko poprzez pana Szlachtę załatwienia tej sprawy, to zaprośmy go tutaj dzisiaj.</p>
<p>Dziękuję.</p>
<h4 id="przewodniczący"><em>Przewodniczący</em>:<span id="anchor-1"></span></h4>
<p>Kto z państwa jeszcze w tej sprawie? Proszę pan Naczyński.</p>
<p><em>Ob. Naczyński</em>:</p>
<p>Moje nazwisko Naczyński - dyrektor kopalni „Ziemowit”. Jak ja to odbieram z pozycji dyrektora, który też musi jakoś dojść do ugody między pracownikami, żeby jak na dzień dzisiejszy wydobywać 98 proc. wydobycia „dnia czarnego”.</p>
<p>Istotnie z dyskusji, która się tutaj dzisiaj toczy, wnoszę... odnoszę wrażenie, że autentycznie nie chcemy się porozumieć. Przeczytałem to Porozumienie Wałbrzyskie. I tam jest - nie będę dyskutował czy to jest z punktu widzenia prawnego właściwe, czy nie. Ale intencją tego dyrektora czy strony umawiających było, by w tym porozumieniu była zawarta pełna dobrowolność. I oświadczam, że w moim odczuciu ona jest.</p>
<p>Każdy pracownik kopalni do piątku włącznie mógł się zgłosić i określić, że nie chce przyjść do pracy. Pozostali w sposób, nie wiem jak to traktować - prawny, zawarli cichą umowę, że zawarli umowę z zakładem pracy, że przyjdą do pracy i będą tę pracę świadczyli. Powstała umowa. I ta umowa, ale tylko w bardzo wąskim zakresie załogi przez co niektórych, nie została dochowana. Na co został określony sposób i tryb załatwienia tej sprawy.</p>
<p>I czy to jest, aż taki problem? Zostało kilku ludzi, którzy z przyczyn losowych niejednokrotnie innych, nie przyszli, a dyrektorowi obiecali poprzez sztygara. Pozostali mogli nie przyjść, zgłaszając się tylko na listę. Obojętnie jak to jest napisane i jak to jest ujęte.</p>
<p>Jest zasada dobrowolności - spytam się prawników, zawarta w tym porozumieniu, czy nie ma?</p>
<p>Uważam osobiście, że w całej rozciągłości. W stosunku do pozostałych, bo pisze się tam o sankcjach. Oczywiście - doszło do umowy partnerskiej. Przychodzę do pracy, kopalnia musi fedrować. Ta umowa została zerwana. W jakimś stopniu musi być opracowany system zamawiania, egzekwowania i produkowania węgla w soboty. System w jakimś stopniu wymuszający, wymuszający. Chociażby wymuszający m.in. i takim porozumieniem.</p>
<p>Dziękuję</p>
<p>Przewodniczący:<span id="anchor-2"></span></p>
<p>Dziękuję bardzo. Ja bym proponował, żebyśmy zrobili przerwę, bo tak zrozumiałem tutaj pana Pietrzyka.</p>
<p><em>Ob. A. Pietrzyk</em>:</p>
<p>Jeszcze jeden głos z naszej strony i przerwa.</p>
<p><em>Przewodniczący</em>:</p>
<p>Proszę bardzo, komu pan proponuje udzielić głosu?</p>
<p><em>Ob. A. Pietrzyk</em>:</p>
<p>Krzysztof Betka.</p>
<p><em>Ob. Krzysztof Betka - „Solidarność”</em>:</p>
<p>Tu jest pewne nieporozumienie znowu. Bo mówi się, faktycznie mówi się o zgłaszaniu do piątku, nawet w ostateczności do piątku, ale nie mówi się tam co jest w szczegółowych zasadach ilościowych obłożeń pracą w soboty, niedziele, święta - nie mówi się, że kierownik oddziału decyduje o tym, że może dać, ale nie musi. I najczęściej nie daje, bo ma... na przykład to uwarunkowane jest tym, że na przykład - dla oddziałów wydobywczych, to jest podpisane przez dyrektora przedsiębiorstwa /to jest dość duże, a więc całości nie będę czytał/.</p>
<p>Ale pkt. 1 - w oddziałach wydobywczych od 1 do 10 /to są numery oddziałów/ minimalne obłożenie robotników w pracę w soboty winno wynosić co najmniej 90 proc. pracowników zatrudnionych w normalnym dniu pracy. I jeżeli tego nie zapewni, to kierownik odmawia i to nie znaczy, że na przykład komuś z losowych rzeczy wychodzi, że ma mieć wolne, że on je dostanie. Nie ma tego, że to jest dobrowolność. I dlatego chodzi o to, że kategorycznie. Chcemy, żeby to ustalenie, to porozumienie było zniesione.</p>
<p>Bo tutaj jeszcze pan Moric mówił, ja się ustosunkowałem do tej sprawy w poprzedniej wypowiedzi - czy my chcemy to zdjąć czy nie i nie podałem daty. Datę podałem - tam jest w porozumieniu na początku. Ale my kategorycznie chcemy, żeby to porozumienie było zniesione w Dolnośląskim Przedsiębiorstwie.</p>
<p><em>Przewodniczący</em>:</p>
<p>Proszę - pan Moric.</p>
<p><em>Ob. Rajmund Moric</em>:</p>
<p>Proszę o zabranie głosu kol. Rupala.</p>
<p><em>Ob. Bogumił Rupala - Federacja</em>:</p>
<p>Żeby zakończyć bardzo krótko. Ja mam akurat tekst, czy my mamy tekst z kopalni „Thorez”- on jest bardzo podobny, ale jednak jest jednoznaczny.</p>
<p>Porozumienie z dnia 18 stycznia 1989 r.</p>
<p>...z interpelacją prawną kolegów o bezzasadności zawarcia takiego porozumienia. Ale nie komentujemy tej sprawy z uwagi na to, że właściwe ciało statutów Federacji obradowało dwa dni temu i podjęło uchwałę jednoznaczną o niezwłocznym odstąpieniu, uchylenia decyzji zawartych przez związki zawodowe, niefortunnych decyzji.</p>
<p>Natomiast chciałem tylko tutaj powiedzieć, że mając tekst z kopalni „Thorez” jest wyraźnie w nim napisane: „Podjęli decyzję o wprowadzeniu z dniem 28 stycznia 1989 r. obowiązku pracy we wszystkie soboty i inne dni wolne od pracy pracownikom, którzy wyznaczeni zostali do pracy”. A więc jest tu jednoznacznie oświadczone. I chciałem jeszcze powiedzieć jedno - tu mi kolega przewodniczący Moric podpowiada, że stanowisko początkowo dyrektora tego byłego „Pewex-u”, czy obecnego przedsiębiorstwa... węgla jest pozornie korzystna zgodnie z ustaleniami. Natomiast decyzje na szczeblu kopalń są zupełnie odmienne.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję. Proszę pan Pietrzyk.</p>
<p><em>Ob. A. Pietrzyk</em>:</p>
<p>Proszę o zabranie głos pana Tadeusza Zielińskiego.</p>
<p><em>Ob .T. Zieliński</em>:</p>
<p>Proszę państwa - było pytanie do prawników - jak należy rozumieć porozumienie zawarte w tej sprawie?</p>
<p>Ja mam przed sobą tekst porozumienia. I muszę powiedzieć, że zasada dobrowolności absolutnie nie wynika wyraźnie z treści tego porozumienia, w szczelności z § 2, §3 i §4. Jest w par. 2 powiedziane, że kierownictwo oddziału sporządzają listy osób, które nie są przewidziane do pracy w soboty. Już samo określenie „przewidzenie do pracy” oznacza chyba wymóg obligatoryjności. Dalej pracownicy, którzy nie mogą z różnych względów pracować w sobotę itd. zawiadamiają o tym kierownika oddziału, który ustalając listę osób nie przewidzianych do pracy uwzględnia słuszne interesy pracowników, czyli ja to rozumiem w ten sposób, że regułą jest obowiązek w gruncie rzecz pracy w te dni w soboty nie jest to wyraźnie, z porozumienia to nie wynika.</p>
<p>W przypadkach losowych pracownik przewidziany do pracy w sobotę, który nie może w tym dniu być w pracy może się z tego obowiązku zwolnić najpóźniej do końca pierwszej zmiany w piątek. Wyraźnie tutaj z tekstu tego porozumienie wynika, że jest z góry ustalana lista pracowników, którzy są przewidziani do pracy w sobotę i mają oni obowiązek podjęcia pracy. Dalej par. 3: pracownicy, którzy nie zgłaszali wniosku o zwolnienie w dniu w sobotę daną mają obowiązek podjęcia pracy, a nie stawienie się w pracy traktowane będzie jako naruszenie obowiązków pracowniczych, jako dzień nieobecny nieusprawiedliwiony.</p>
<p>Dalej jest przecież znowu mowa o zamówieniu jakimś do pracy, to wprawdzie po raz pierwszy się pojawia sformułowanie za zgodą, pracownik zamówiony za jego zgodą do pracy w niedzielę po przepracowanej sobocie, który nie stawi się do pracy w niedzielę podlega odpowiedzialności dyscyplinarnej pracowniczej.</p>
<p>Jest to co najmniej niejasne porozumienie co do tego. W każdym razie w jednym tylko par. 4 jest mowa o zgodzie na pracę w niedzielę, a z innych pozostałych przepisów - ja tak to rozumiem jako prawnik - wynika, że jest lista osób, które mają obowiązek pracować. Być może była inna intencja, być może inna była praktyka, w każdym razie z porozumienia nie wynika dobrowolność, nie wynika absolutnie dobrowolność, natomiast przewidziane są sankcje za bliżej nieokreślone zachowania, tak jak tutaj czytamy w par. 4, że pracownik podlega odpowiedzialności za utrudnianie prowadzenia zakładu górniczego.</p>
<p>Zgodnie z przepisami prawa karnego czy także z przepisami prawa pracy, pracownik, każdy zresztą obywatel może ponosić odpowiedzialność za konkretne uchybienia, a nie można przecież przypisywać tym ludziom odpowiedzialności za utrudnienie funkcjonowaniu zakładu.</p>
<p>Dziękuję uprzejmie.</p>
<p><em>Przewodniczący</em>:</p>
<p>Dziękuję bardzo panu prof. Zielińskiemu.</p>
<p>Proszę o zabranie głosu pana Niglusa.</p>
<p><em>Ob. Hubert Niglus</em>:</p>
<p>Proszę Państwa! Jeśli chodzi o tę sprawę w Przedsiębiorstwie Eksploatacji Węgla „Dolny Śląsk” to pozwolę sobie podać do wiadomości, iż porozumienia pomiędzy przewodniczącymi niezależnych zakładowych związków zawodowych, a dyrektorami kopalń zostały zawarte - w „Nowej Rudzie” 16 stycznia, podpisał pan Kulpa, w „Thorez-ie” 18 stycznia podpisał pan Jastrzewski, w „Wiktorii” 13 stycznia podpisał pan Nowak i w „Wałbrzychu” 12 stycznia podpisał pan Pomiernik.</p>
<p>Porozumienia te są zbieżne acz nie identyczne. Jedne porozumienie, jak na przykład na kopalni „Thorez” jest zawarte objętościowo na jednej stronie bez wyszczególnienia paragrafów, inne jak na „Wiktorii” czy „Nowej Rudzie” obejmuje po kilka paragrafów. Dzisiaj mówimy, że strona rządowa reprezentowana przez pana ministra Szlachtę, bądź też pana ministra Wilczka ma anulować te porozumienia. Ale przecież porozumienia podpisywały dwie niezależne osoby, jedna reprezentująca niezależny związek, którego jurysdykcja nie obejmuje pan minister Szlachta, nie obejmuje jurysdykcją, żeby uchylał podpis i dyrektora kopalni. Wobec tego proszę panów umowa może być rozwiązana przez tych, którzy ją zawarli. Ja nie jestem prawnikiem, ale mecenasie Piotrowski - panie profesorze, ja jestem ekonomistą, ale kiedyś jako ekonomiści liznęliśmy i trochę prawa i tam kiedyś pamiętam taką zasadę, że nieznajomość prawa nie zwalnia od odpowiedzialności. Wobec tego zanim się coś podpisuje, jak się ma wątpliwości, istnieje cała plejada radców prawnych w przedsiębiorstwach na kopalni, w Federacji można tych radców prawnych, bo po to oni są, zasięgnąć opinii, a dopiero później cyrograf podpisywać.</p>
<p>Tak wygląda to od strony prawnej i nie... przepraszam od strony faktycznej i nie ośmielam się jako nieprawnik podejmować jakiejkolwiek polemiki z panem profesorem, czy zacnym panem mecenasem Piotrowskim, ale wydaje mi się na logikę, że nikt w trybie administracyjnym, niezależny jednostce niczego nakazywać nie może.</p>
<p>Dziękuję bardzo.</p>
<p><em>Przewodniczący</em>:</p>
<p>Chciał jeszcze prosić o głos pan dyrektor Kapłanek.</p>
<p><em>Ob. Andrzej Kapłanek</em>:</p>
<p>Proszę Państwa! W naszej dyskusji zakradło się maleńkie nieporozumienie. Operujemy dwoma pojęciami. Dotyczącymi tych samych spraw. Mówimy porozumienie. Porozumienie to jest to co Federacja podpisała z ministrem Wilczkiem, ja to tak rozumiem. Natomiast pod tym porozumieniu powstało na 70 kopalniach ileś zasad regulujących wprowadzanie tego porozumienia i na zdecydowanej większości kopalń te zasady aczkolwiek one tam budzą takie czy inne emocje przy różnych „stolikach” i różnych spotkaniach górniczych, te zasady w większości kopalń na dzisiaj są realizowane bez tych takich formalnych zgrzytów, o których tu mówimy, tak jak w przypadku kopalń dolnośląskich.</p>
<p>Te porozumienia, że zasady, które ustaliliśmy na większości kopalń gwarantują pełną dobrowolność górnikom praktycznie na dzień dzisiejszy górnik, który nie przychodzi w sobotę do pracy - nie ma z tego powodu żadnych dolegliwości czy sankcji.</p>
<p>Na większości kopalń z wyjątkiem dolnośląskich, bo to wynika z tego, cośmy tu usłyszeli. I proszę państwa i teraz są dwie sprawy. Pierwsza to o czym tu w sprawie formalnej rozmawiamy dogadania tych zasad, które funkcjonowały, rozumiem jakiś czas, kilka tygodni i po kilku tygodniach strona związków zawodnych oprotestowała je mówiąc, że powinny zostać zmienione. I to jest sprawa, którą trzeba zgodnie z intencjami tych, którzy wnieśli to spróbować rozwiązać, doprowadzić do innych zasad satysfakcjonujących dwie strony.</p>
<p>Ale jest jeszcze... chciałbym podnieść jeszcze jedną stronę, nie wszyscy czytając to porozumienie zwrócili uwagę na punkt 4 tego porozumienia, gdzie mowa jest o ewentualnej renegocjacji, w przypadku jeżeli te ustalone zasady między dwoma stronami doprowadzą do pewnych napięć i w zakresie wydobycia, i prowadzenia kopalń. I ja tutaj rozumiejąc intencje spotkania ministra Szlachty, bowiem minęły już dwa miesiące praktycznie od czasu wprowadzenia tych porozumień na zakładach, że trzeba wymienić zdanie na ten temat w moim odczuciu jako dyrektora przedsiębiorstwa widzę, że potrzeba wymienić zdania.</p>
<p>Dlaczego? Mimo że na przedsiębiorstwie jastrzębsko- rybnickim, na kopalniach obowiązuje ta zasada, o której mówiłem inna niż w wałbrzyskim, ale z tego tytułu ponosimy - nie chcę użyć wielkich słów, bo chciałem powiedzieć - klęski organizacyjne, ponosimy jakieś tam organizacyjne wpadki. Bowiem zasada dobrowolnego zgłaszania do czwartku nie jest w większości górników uznawana i dowolnie jest - ten kalendarz pracy tego górnika dobierany według jakichś tam okoliczności i w efekcie obserwujemy, to jest praktyka, że przychodzi do ściany 50% ilości ludzi potrzebnych do obłożenia ściany, w efekcie w poniedziałek zamiast ściana jechać, w związku z tym, że obłożono ścianę tylko, a nie wnęki, no wiadomo jako górnicy, ja nie muszę dalej tłumaczyć co się dzieje, nie chcę tutaj zabierać czasu.</p>
<p>W związku z powyższym ja mógłbym jeszcze przypadków takich podać, tutaj tych trudności organizacyjnych jakie mamy. W związku z powyższym należy właśnie się spotkać, by te sprawy również - nie tylko sprawę wałbrzyskich zasad, ale również na zasadzie tego punktu 4 uściślić i powiedzieć sobie co dalej. To tyle co chciałbym powiedzieć.</p>
<p><em>Przewodniczący</em>:</p>
<p>Panowie współprzewodniczący? Ja proponuję przerwę, bo się zanosi na jeszcze dyskusję nad sprawą „wałbrzyską”.</p>
<p>Proponuję przerwę. Pan Moric jednak przed przerwą jeszcze chciał zabrać głos.</p>
<p><em>Ob. Rajmund Moric</em>:</p>
<p>Panowie wybaczą, że jeszcze przed przerwą chcę powiedzieć parę słów, ponieważ tu padły pewne nieporozumienia, a uważam, żeby to przemyśleć, to trzeba mieć pewne informacje przed przerwą. Dlatego jeżeli byście pozwolili panowie jeszcze przed przerwą parę tylko informacji, króciutko.</p>
<p>Pozwoli przewodniczący?</p>
<p><em>Przewodniczący</em>:</p>
<p>Proszę bardzo.</p>
<p><em>Ob. R. Moric</em>:</p>
<p>Proszę Państwa! Mylimy podstawowe pojęcia. Federacja z ministrem Wilczkiem podpisała ustalenia, które prawdę powiedziawszy w świetle przepisów prawa może by się prawnicy i krzywili, nie bardzo były zgodne z prawem. Mieliśmy tę świadomość wszystkie strony tam będące, ale dawały jedną rzecz. Dawały one praktycznie dobrowolność pracy załogom górniczym od 1 stycznia, polegająca na tym, że jeżeli pracownik nie chce przyjść do pracy oświadcza to do jakiegoś terminu, który właśnie miał być ustalony na zakładzie, że pracy nie chce podjąć i będzie w związku z tym miał wolne bez konsekwencji.</p>
<p>I taki był duch, intencja tych podpisanych ustaleń. Te oczywiście podpisane ustalenia, trzeba to powiedzieć uczciwie, miały dwie rzeczy, jedną delegację dla zakładu, aby określić tą technikę, jak to ma się odbywać w zakładzie. To miały robić te porozumienia te zakładowe. Tylko to, nic poza tym. I drugi par. 4, gdzie się mówiło, ponieważ zdawaliśmy sobie sprawę i zdajemy sobie sprawę wszyscy, jak tu jesteśmy górnikami, że wprowadzenie dobrowolności, że pracownicy mogą do pracy nie przychodzić w sobotę, może spowodować spadek wydobycia. I były też te obawy ze strony rządu, pana ministra Wilczka. I w związku z tym zapisaliśmy w pkt. 4, że wprowadzamy od 1 stycznia tą dobrowolność, ale raz na kwartał będziemy analizowali rozwój tej dobrowolności, sprawy wydobycia, jaki ma to wpływ, między Federacją a dyrektorami wspólnoty i kombinatów. Dotyczy to nie tylko węgla, dotyczy wszystkich kopalń głębinowych.</p>
<p>I w tym układzie oczywiście taka analiza będzie dokonana, jesteśmy za tym. Natomiast porozumienia, które zostały podpisane w zakładach wałbrzyskich, wychodzą poza ramy ustaleń z ministrem Wilczkiem. Poza te ramy, poza delegacje tam nadane. I tu jest problem. I nie jest prawdą, że tu chcemy załatwić tą sprawę. Prawdą jest, że tą sprawę stawialiśmy i w zakładach u panów dyrektorów poszczególnych i u dyrektora Przedsiębiorstwa Eksploatacji „Dolny Śląsk”.</p>
<p>I chcę jednoznacznie jeszcze raz oświadczyć, że związki zawodowe wypowiedziały - odpowiedni dokument jest u nas w Federacji - te porozumienia. Jedna ze stron wypowiedziała, druga nie chce tego przyjąć i nie chce też tego wypowiedzieć. I tu jest zgryz.</p>
<p>Dziękuję.</p>
<p><em>Przewodniczący</em>:</p>
<p>Pan Pietrzyk.</p>
<p><em>Ob. Alojzy Pietrzyk</em>:</p>
<p>Ja tylko przed przerwą chciałem nadmienić, że nierozwiązanie tego problemu może spowodować i może się powtórzyć „Bełchatów”, a skala tego może być jeszcze dwa razy większa. Bo m.in. w Bełchatowie przyczyną konfliktu zasadniczą był system wewnętrzny wynagradzania, też podpisany przez wspólnotę i przez stronę OPZZ-owską. Tu jest przedstawiciel ze strony „Solidarności” z Bełchatowa i jeżeli ktoś ma wątpliwości, to może to uzasadnić.</p>
<p>Dziękuję.</p>
<p><em>Przewodniczący</em>:</p>
<p>Dziękuję bardzo.</p>
<p>Jeżeli można, to do godziny 12, 15-minutowa przerwa.</p>
<p>/Przerwa/.</p>
<p></p>
<p>/Po przerwie/.</p>
<p><em>Przewodniczący</em>:</p>
<p>Proszę o zajmowanie miejsc przy stole, czas to pieniądz. Rozpoczynamy dalszy ciąg obrad.</p>
<p><em>Ob.                      </em>:</p>
<p>Przewodniczący Gustek, może ja w międzyczasie wykorzystam tą przerwę, zanim dotrze do nas pan Moric i przeczytam pismo, które jest adresowane do Lecha Wałęsy. „Okrągły Stół Górniczy” Episkopat Polski, dyrektor generalny, dyrektor Wspólnoty „Południe” i ... Przedsiębiorstwa „Południe” i dyrektor KMK „Manifest Lipcowy”.</p>
<p>Tymczasowa Komisja Zakładowa NSZZ „Solidarność” Kopalni Węgla Kamiennego „Manifest Lipcowy” w Jastrzębiu Zdroju.</p>
<p>Akurat to pismo jest adresowane do ministra Wilczka i jest ono też i do „stołu” górniczego.</p>
<p>Tymczasowa Komisja Zakładowa NSZZ „Solidarność” Kopalni Węgla Kamiennego „Manifest Lipcowy” w Jastrzębiu Zdroju składa zdecydowany protest odnośnie pozbawienia za udział w strajku sierpień 88 górników naszej kopalni tzw. „czternastej” pensji za rok 1988. Protest swój uzasadniamy tym, że w dniu 20.02.1989 r. dyrekcja kopalni otrzymała telefonogram Wspólnoty Węgla Kamiennego w Katowicach informujący, że czternasta pensja ma zostać wypłacona górnikom na takich samych zasadach, jak „trzynastka”.</p>
<p>W związku z tym dział kontroli zarobków dokonał listy wypłat zgodnie z otrzymanym telefonogramem. W przeddzień wypłaty „czternastki” staje się rzecz dla nas niezrozumiała. O godzinie czternastej z minutami przybył do kopalni dyrektor ds. ekonomicznych Przedsiębiorstwa Eksploatacji Węgla „Południe” w Jastrzębiu Zdroju. Następstwem tego przybycia było ściągnięcie po godzinach pracy pracowników działu kontroli zarobków aby, jak się okazało, anulować naliczone czternaste pensje dla wszystkich górników biorących udział w strajku powyżej 6 dni.</p>
<p>W naszym odczuciu, jak i w zaciągniętej opinii wśród górników jest to jawna i bezczelna prowokacja. Uważamy, że prowokacja ta została zainicjowana przez lobby partyjno- węglowe w Katowicach. Domagamy się usunięcia z zajmowanych stanowisk ludzi, którzy swoje decyzje zmieniają w ciągu kilku dni i wprowadzają tym samym umyślnie niepokoje wśród braci górniczej. Jak wykazuje życie, to my górnicy jesteśmy o wiele mądrzejsi od wielu osób zajmujących wysokie eksponowane stanowiska tak w sferze partyjnej jak i gospodarczej i nie damy się wciągnąć w prowokacyjne zagrywki. Ale i też nie pozwolimy sobie, aby rządzili nami wierni synowie systemu stalinowskiego.</p>
<p>Przedstawiając powyższy nasz protest, żądamy wypłacenia należnej nam czternastej pensji zgodnie z pierwotną decyzją władz górniczych.</p>
<p>Ja mogę dodać jeszcze od siebie, że widziałem te paski wypłat, gdzie właśnie te osoby, którym decyzją, jakąś decyzją, co do której decyzji chcielibyśmy tu bynajmniej, żeby wasza strona, panie Gustek, się ustosunkowała, co się wydarzyło i co miało miejsce, że ta decyzja została zmieniona, bo na paskach te należne „czternastki” zostały tym ludziom skreślone.</p>
<p>Dziękuję.</p>
<p><em>Przewodniczący</em>:</p>
<p>Dziękuję bardzo. Ja chcę powiedzieć, że ja nie znam tej sprawy, panie przewodniczący. Może byśmy prosili o wyjaśnienie tej sprawy zanim podejmiemy jakąś decyzję pana dyr. Kapłanka.</p>
<p>Bardzo proszę.</p>
<p><em>Dyr. Andrzej Kapłanek</em>:</p>
<p>Jeżeli wolno, aczkolwiek ten temat, myślę. że znowu zabierze nam bardzo wiele czasu, to jest temat z rzędu tych, które przy tym stole - w moim odczuciu oczywiście - wiele takich padło przy różnych wystąpieniach, których nie podejmowaliśmy na zasadzie repliki, bowiem są ważniejsze rzeczy przy tym stole do rozpatrzenia. Ale, jeżeli już został temat podniesiony, pozwólcie, że nie tylko w kontekście tego listu, tylko zacznę od poszerzenia.</p>
<p>Bo oprócz tego stanowiska kolegów z „Manifestu Lipcowego” również ogłoszono akcję, przygotowanie akcji strajkowych na kopalni „Morcinek”, do czwartku jeżeli nie będzie wypłacone. I na kopalni „Jastrzębie”, jeżeli do wtorku nie będzie ta „czternastka” tym pracownikom wypłacona. Tym, o których również w tym liście była mowa.</p>
<p>I tu może chciałbym w dwóch aspektach - prawnym, aczkolwiek jestem tylko górnikiem, a nie prawnikiem, ale opieram się na dokumentach, i tym, jakimi dyrektorzy sfery zarządzającej kopalniami winni... jakimi zasadami się powinni kierować.</p>
<p>Jeżeli chodzi o stronę prawną. Otóż po strajkach obydwie strony przyjęły zasadę, że dniówki na okres strajku traktowane są jako dniówki „x”, czyli nieobecność usprawiedliwioną, z wszystkimi z tego wynikającymi konsekwencjami. Tak wynika z dokumentów, które mam tu przed sobą.</p>
<p>Natomiast, jeżeli chodzi o kopalnię „Jastrzębie” tu wzmiankowana sytuacja była jeszcze inna, bowiem 28 sierpnia, bezpośrednio po strajkach przyjęto na tej kopalni jako jedynej zasadę, że za dni strajku, strajkującym wypłaci się równowartość stawki zasadniczej. I ten układ funkcjonował, aż do dnia 29... 20 września ub. roku, gdzie grupa reprezentująca ludzi, którzy wtedy na kopalni „Jastrzębie” strajkowali, do której wchodził pan Werner, pan Stepecki i Krystówka, zwróciła się do dyrekcji z prośbą o anulowanie pkt. 2 tego porozumienia, tego z 28 sierpnia, mówiącego o zapłaceniu za... równowartością dniówki i zamienieniu tego na dniówki „x”, z wszystkimi konsekwencjami. Znowu mam przed sobą dokument podpisany przez tych trzech panów, prezentujących tą grupę.</p>
<p>I wracając teraz do ogłoszonej akcji protestacyjnej w kopalni „Jastrzębie”. Jak należy to rozumieć? Z jednej strony na swoją prośbę zamieniono to na dniówki „x”, a z drugiej strony dzisiaj żąda się i ogłasza się akcję protestacyjną i żąda się wypłacenia tego.</p>
<p>Ja tu chciałbym wrócić do zasad wypłacania „czternastki”. Otóż, oczywiście, wszystkie zasady można zmieniać. Natomiast, jeżeli chodzi o „czternastkę”, ona jest uwarunkowana przepracowaniem - jeżeli w tym temacie mówimy o dniówkach „x”, tzn. każdy pracujący może mieć nie więcej niż 6 dniówek „x”. W tym momencie każdy, który ma 6 dniówek „x” jeszcze „czternastkę” dostaje. Bez względu na to, z jakiego powodu te dniówki są. I tak to również dotrzymano we wszystkich kopalniach, w przedsiębiorstwach, którymi kieruję.</p>
<p>Natomiast wszyscy, którzy z jakichkolwiek powodów przekroczyli te 6 dni, niestety, tej „czternastki” nie otrzymali. I teraz oczywiście znane jest, kto wydaje to rozporządzenie, tzn. rozporządzenie to jest Rady Ministrów. I wszystkie zmiany trzeba kierować na ten adres, a konkretnie scedowała to Rada Ministrów na Ministra Przemysłu oraz w porozumieniu z Ministrem Pracy, Płac i Spraw Socjalnych.</p>
<p>I jeżeli chcielibyśmy to zmienić to znaczy jako kierownictwa, jako dyrekcje przedsiębiorstw, zakładów, musielibyśmy taki akt prawny, który dopuszcza do tego.</p>
<p>Padło pytanie, to znaczy może najpierw jeszcze raz wrócę do listu. W pierwszym tam zdaniu, czy też w pierwszych zdaniach jest mowa w tym liście o tym, iż przyszedł telefonogram ze Wspólnoty Węgla Kamiennego. Ja dlatego może tak zacząłem, że to niekiedy tak w atmosferze sensacyjności niektóre wiadomości tu są podawane. I w tym przypadku nie podane ustnie, a na piśmie.</p>
<p>Z pełną odpowiedzialnością mówię - do dnia dzisiejszego ani 22, jak tam było podane, ani do dnia dzisiejszego, nie przyszedł na kopalnię taki telefonogram. Wręcz przeciwnie nawet - indagowany o to pan Włodarek, który sygnował ten list, nie potrafił wskazać, bo chcieliśmy dojść do źródła tego dokumentu. Nie potrafił podać nam źródła, z którego uzyskał informację, że taki dokument ktoś, gdzieś widział.</p>
<p>W związku z powyższym - jeżeli ten podstawowy element, który jest powodem niejako rozpisania tego w takiej formie tego listu, nie ma go. No dziwię się, że padły następne zdania tu napisane.</p>
<p>To na razie tyle w zakresie wyjaśnienia od strony prawnej i stanu faktycznego na dzień dzisiejszy.</p>
<p>Dziękuję.</p>
<p><em>Przewodniczący</em>:</p>
<p>Dziękuję, pan Pietrzyk.</p>
<p><em>Ob. A. Pietrzyk</em>:</p>
<p>Proszę o zabranie głosu pana Grzegorza Stawskiego.</p>
<p><em>Ob. Grzegorz Stawski</em>:</p>
<p>Panie dyrektorze, dziękujemy panu za przypomnienie regulaminu wypłaty „czternastek”. Ale wydaje nam się, że pan odbiegł bardzo daleko od merytorycznej sprawy związanej z tym pismem. Rzecz przedstawia się w następujący sposób: że najpierw przyszły do nas wiadomości mówiące o tym, że wszyscy ludzie mają mieć wypłaconą „13” pensję przepraszam, czternastą pensję na zasadzie trzynastej pensji. I ta wiadomość poszła między ludzi nie przez nas rozpowszechniona. I do dnia 27 lutego wszystko to było naliczone na paskach. I 27 w godzinach popołudniowych zostały ściągnięte płatniczki i cała ta sprawa od nowa przewertowana. I tym wszystkim ludziom, którym naliczono czternaste pensje, skreślono je z pasków, czyli problem wygląda nie na zasadzie tej - czy regulamin był tu w tym momencie przestrzegany, czy nie. Tu chodzi o sprawę innego typu - na jakich zasadach, z jakiego powodu stało się najpierw tak, że te „14” naliczono, a potem, dlaczego te czternaste pensje zostały jak gdyby wykreślone.</p>
<p>I po prostu nasze stanowisko - w tej chwili - jest takie, że uważamy - w sytuacji kiedy wiadomość poszła między ludzi, teraz odkręcając tą całą sprawę, może to być zarzewiem konfliktu. I to jest nasze stanowisko w tym momencie, że może dojść do konfliktu, że może po prostu dojść do rozróby. Ja nie chcę tu używać tego słowa, ale wszyscy rozumieją o co tu chodzi. Może to być sprowokowanie kolejnego konfliktu, ogniska zapalnego.</p>
<p><em>Przewodniczący</em>:</p>
<p>Proszę bardzo - pan Kapłanek.</p>
<p><em>Ob. Andrzej Kapłanek</em>:</p>
<p>Ja nie umiem odpowiedzieć skąd przyszły te informacje, o których tu pan Stawski mówi. No, trzeba do źródła dojść kto wymyślił coś takiego. Bowiem ja myślę, że żaden urzędnik państwowy, który chce jeszcze utrzymać się na tym stołku, nie może działać wbrew prawu, które obowiązuje w każdym kraju.</p>
<p>I ja nie poczuwam się do tego, moje służby przepytane również nie. Więc może tu zdefiniujemy, może dzisiaj się dowiem skąd to wyszło, że takie było stwierdzenie.</p>
<p>Natomiast wracając do tego maleńkiego zamieszania w dniu 27. Wyjaśniam: Od wielu tygodni Federacja Zw. Zaw. czyniła w ministerstwie, przy pomocy Wspólnoty, w Ministerstwie Przemysłu próby, podkreślam próby, chciała załatwić problem chorobowych większych niż 26 dni, jakie obowiązują zgodnie z regulaminem wypłat „14”.</p>
<p>To znaczy jeszcze raz, żeby było jasno. Zgodnie z obecnym , niedawno obowiązującym regulaminem - wszyscy, którzy chorowali więcej niż wymiar urlopu, /to był drugi warunek/ również nie przysługiwało im prawo do „14”. To oprócz tych sześciu „x”.</p>
<p>Federacja od wielu tygodni, jak długi jest to proces, zrobiła podejście, by rozszerzyć to na pozostałe dni chorobowe w ciągu roku, zgodnie z wieloma sugestiami załóg górniczych od wielu, wielu miesięcy wysuwanych.</p>
<p>I proszę państwa, sytuacja była następująca: akurat w naszym przedsiębiorstwie wypłaty nastąpić miały 28-go. I w dniu poprzedzającym do godziny 14-ej czekaliśmy na dokument podpisany. I mieliśmy gotowe listy dla tych wszystkich ludzi, którzy mimo że mieli chorobowe większe niż 26, również na tych listach się znajdowali. Do godziny 14-ej nie było jeszcze dokumentu. Następny dzień jest wypłata w przedsiębiorstwie. Stąd padła decyzja - zdejmujemy ręcznie, bo nie mogliśmy tego wypłacić, byliśmy przygotowani, ale nie mogliśmy wypłacić.</p>
<p>Natomiast o godzinie 16.30 to znaczy ja dostałem informację po 16-ej, że dokument jest podpisany. W związku z powyższym padła decyzja następująca, żeby wrócić to co zaczęto zdejmować. To było tylko zamieszanie, w którym uczestniczyło kilka osób na kopalni, którzy mieli trochę więcej pracy, natomiast chcieliśmy zadowolić ludzi i chcieliśmy spowodować, by nie było tego zamieszania w następnym dniu, by nie pytali dlaczego nie dostali tego - co nam obiecali.</p>
<p>I to jest pełna informacja na ten temat i myślę, że administracja postępowała zgodnie z zasadami i tak jak administracja powinna postępować.</p>
<p><em>Przewodniczący</em>:</p>
<p>Dziękuję, ale mam jeszcze prośbą do pana dyrektora Kapłanka, żeby uprzejmie zawnioskował jak tę sprawę skończyć.</p>
<p><em>Dyr. Kapłanek</em>:</p>
<p>Ja nie rozumiem.</p>
<p><em>Przewodniczący</em>:</p>
<p>Jak chcemy tę sprawę skończyć. Bo wyszedł kolejny temat nowy. Bo ja argumentację pańską usłyszałem tutaj cały czas, tylko mnie chodzi o to - jak pan proponuje zakończyć tę sprawę.</p>
<p><em>Dyrektor Kapłanek</em>:</p>
<p>Ja myślę, że sprawa jest zakończona - zgodnie z decyzją Ministra Przemysłu wypłaciliśmy załodze, która ma dniówki chorobowe większe od 26, czyli zgodnie z tą zasadą. Natomiast jeżeli chodzi o „14”, to zgodnie z prawem winno, winien odbyć ten wniosek taką samą drogę, jak odbył ten wniosek poprzedni Federacji w sprawie zwiększenie ilości dni chorobowych. Tę samą drogę powinien odbyć, a my jesteśmy tylko administracją i wykonawczo do tego podejdziemy.</p>
<p><em>Przewodniczący</em>:</p>
<p>Dziękuję bardzo. Pan Rupala.</p>
<p><em>Ob. Bogumił Rupala - Federacja Zw. Zaw. Górników</em>:</p>
<p>No wielka szkoda, że nie ma przedstawiciela Ministerstwa Przemysłu, generalnego dyrektora pana Pawłowskiego, który brał udział w tej rozmowie.</p>
<p>Chciałem oświadczyć, że w dniu 14 dokładnie 14 stycznia, w Ministerstwie Przemysłu odbyła się rozmowa na temat czternastej pensji między innymi. Rozmowa z udziałem ze strony Ministerstwa Przemysłu - był dyrektor generalny Pawłowski, dyrektor departamentu ekonomiki i finansów - pan Woźniakowski, zastępca generalnego dyrektora Wspólnoty Węgla Kamiennego - dyr. Zdzisław Doszla i z ramienia Federacji Zw. Zaw. Górników wiceprzewodniczący Stefan Piwoński, przewodniczący branży węgla kamiennego - Andrzej Kubliński i główny specjalista w tejże Federacji Bogumił Rupala.</p>
<p>To o czym mówił pan dyrektor Kapłanek ja jestem zobowiązany i zobligowany, ażeby sprawę nieco szerzej naświetlić.</p>
<p>Otóż niestety, przepisy są w dalszym ciągu obowiązujące. I chciałem przypomnieć państwu, że w Karcie górnika w przepisach tej naszej „zielonej książeczki” w przepisach wykonawczych tzw. końcowych jest taki zapis, że utrzymuje się w mocy § 6 ustawy, która mówi właśnie o czternastej pensji. Jeden tylko ten przepis jest utrzymany i do tej pory obowiązuje.</p>
<p>W związku z tym, że kwestia tzw. absencji chorobowej była poruszana od wielu, no od kilku lat, chcieliśmy...</p>
<p>/Głos z sali: z sierpniowych/.</p>
<p>Tak jest, panie przewodniczących z sierpniowych, ale jeszcze poprzednio były wnioski też zgłaszane, które to rozpatrywaliśmy na forum naszej Federacji.</p>
<p>Uważaliśmy, że sprawa kwalifikuje się jak najbardziej do załatwienia i dlatego też przedstawiliśmy ją w tym dniu, w którym powiedziałem, na tym forum.</p>
<p>W wyniku dyskusji - generalny dyrektor Pawłowski oświadczył, że sprawa się kwalifikuje do załatwienia. Mamy pełne poparcie Ministerstwa Przemysłu i wystąpi niezwłocznie o zmianę tegoż paragrafu 6-ego. Bo dopóki nie ma zmiany to nie można rozszerzać, no taka właśnie jest prawda.</p>
<p>Prosiliśmy przedstawicieli Ministerstwa Przemysłu, żeby nam w teleksie o tym powiadomiono, w następnym dniu, bo tu wymagana była zgoda jednego z podsekretarzy stanu.</p>
<p>W następnym dniu otrzymaliśmy teleks, nie mam tego teleksu, ale dokładnie pamiętam o co chodzi, że tenże telex otrzyma treść: dni zwolnień lekarskich, chodzi o chorobę, czyli że można automatycznie o czym mówił pan dyrektor Kapłanek zamiast tych 6 dni, a potem docelowo tyle ile wynosi wymiar należny urlopu taryfowego czy wypoczynkowego zwiększyć o faktyczne ilości dni chorobowych. I taką otrzymaliśmy decyzję, znaczy informację i na końcu było napisane jednak wymaga to uzgodnienia z Ministrem Pracy i Polityki Socjalnej i zmianą też przepisów tej uchwały.</p>
<p>W tym czasie to było 17, potem w lutym jak myśmy tu obradowali, faktycznie wyszły takie informacje ze strony Federacji, że działania idą w tym kierunku, natomiast sprawa nie była załatwiona, nie było decyzji. Dlatego też interweniowaliśmy wielokrotnie na forum Ministerstwa Przemysłu o wydanie tych interpretacji z uwagi na to, co jest faktem bezspornym, niektóre zakłady pracy wypłacały według tych zasad jeszcze niepotwierdzony przepisem, jednak wypłacały, wysłaliśmy pismo dwa teleksy bardzo ostre, jednoznaczne do wiceministra Miedziarka, że oczekujemy natychmiastowej decyzji w tej sprawie z uwagi na to, że od poniedziałku już wypłaty biegły, a niektóre zakłady wypłaciły wcześniej i proszę sobie wyobrazić, że otrzymaliśmy ten teleks w następnym dniu z zawiadomieniem, że jak najbardziej podtrzymują swoje stanowisko jeśli chodzi, no poparcie tej sprawy w Ministerstwie Przemysłu, jednak dopóki nie będzie zmiany tego paragrafu 6 to nie może Ministerstwo Przemysłu wydać takiej decyzji i oświadczyło w konkluzji, że podejmie starania celem jak najszybszego załatwienia sprawy. To była informacja z wtorku tego tygodnia.</p>
<p>Więc tyle gwoli już ścisłości chciałem jeszcze przedstawić. Ja nie mówię o wielkich trudnościach, bo to nie w tym rzecz, tylko myśmy nabrali przekonania, że sprawa będzie załatwiona.</p>
<p>/Głos z sali: jest załatwiona/.</p>
<p><em>Przewodniczący</em>:</p>
<p>Ktoś chce zabrać głos w tej sprawie czy pozwolicie, żebym ja zaproponował zakończenie tej sprawy?</p>
<p>Jeszcze ktoś chce zabrać głos w tej sprawie. Pan Pietrzyk proszę bardzo.</p>
<p><em>A. Pietrzyk</em>:</p>
<p>Proszę o zabranie głosu pana Jana Lityńskiego.</p>
<p><em>Jan Lityński:</em></p>
<p>Ja obawiam się, że to co tutaj było powiedziane ze strony rządowej - ze strony dyrektora Kapłanka dowodzi, naszej tezy generalnej, że ktoś chce zerwać Okrągły Stół, że ktoś montuje prowokację. Tutaj górnicy przychodzą ze sprawami strajkowymi i kolejną sprawę się w trakcie, czyli kiedy odbywają się obrady Okrągłego Stołu ktoś nie wiadomo, bo nie można wyjaśnić kto wrzuca sprawę, która jest zarzewiem konfliktu, która jest zarzewiem strajku i oczywiście, że tego typu strajki będą godzić w „okrągły stół”, tylko że tego typu strajki są wynikiem realnej sytuacji.</p>
<p>I to jest moja refleksja, ja nie chcę mnożyć słów, ale mam tutaj refleksję natury ogólnej, że okazuje się i tu wyprzedzę trochę [nieczytelne] naszą dyskusję pójdą do dalszego tematu, okazuje się, że te wszelkie struktury, które są pomiędzy kopalnią a organem założycielskim, a Ministrem Przemysłu okazuje się, że te wszelkie struktury są strukturami przenoszącymi decyzje administracyjne jak sam pan dyrektor Kapłanek powiedział - jest to administracja nie mająca tutaj nic wspólnego z rzeczywistym zarządzaniem kopalń, dlatego że decyzje te spoczywają w rękach ministra.</p>
<p>I moim zdaniem cała ta dyskusja niezależnie od tego jak panowie się do tego ustosunkowujecie, cała ta problematyka, problematyka związana z problemem kopalni wałbrzyskich, związana z tym problematyka, w której też okazuje się, że jednocześnie dyrektor kopalni jest odpowiedzialny i nie jest odpowiedzialny - cała ta problematyka doprowadza nas do dyskusji, do jednej rzeczy że ten system, którego tak bronił pan dyrektor Puszczewicz, w którym udowadniał różne rzeczy nieudawadnialne, że jednocześnie węgiel po to musi się eksportować, po to żeby za dewizy w kraju kupować, tymczasem jednak za papierki się sprzedaje, za te papierkowe złotówki się sprzedaje jednak węgiel w kraju.</p>
<p>Tak że moim zdaniem to wszystko razem dowodzi tego, że ten system, który doprowadził nas do tego Okrągłego Stołu trzeba zmienić i panowie uparcie tego systemu bronią i tutaj moim zdaniem cała administracja powinna zostać zmieciona, powinna zostać zmieciona ta cała struktura pomiędzy dyrektorem samodzielnego przedsiębiorstwa i samorządnego przedsiębiorstwa a organem założycielskim.</p>
<p>I moim zdaniem panowie tutaj dowodzili tego i oczywiście, że panowie się z tym nie zgodzą, panowie będą ciągle mnożyli słowa, będą pokazywali różnego typu liczny, wszystkie liczby od 100 milionów do 200 milionów i będą mówili o węglu, stali i miedzi, będą mówili o konieczności 6-dniowej pracy, w rezultacie 6-dniowej pracy aczkolwiek panowie są otwarci na propozycje, ale będą mówili o konieczności 6-dniowego tygodnia pracy, chociaż powinien być 5-dniowy tydzień pracy w górnictwie, bo się nie zamyka bilans energetyczny, [nieczytelne] dlatego, że dostajemy za to dolary, tymczasem kraj ginie i kraj pada, i panowie od 3 tygodni od kiedy tu usiedliśmy właśnie to dokładnie robią. Bronią tego systemu w wyniku, którego jesteśmy tu przy Okrągłym Stole i w wyniku, którego nie zamyka się bilans energetyczny i jest taka sytuacja ekologiczna i panowie nad tym [nieczytelne] i nic więcej.</p>
<p>Nie chcą zrobić ani jednego odważnego kroku do którego wzywa nasz przewodniczący Pietrzyk i ani jednego odważnego kroku, Panowie chcą rozważyć na rok 1991. Jest to tragiczne.</p>
<p>Ja uważam, że tutaj jest pewien mechanizm, który doprowadzi do tego, że być może w sprawach politycznych zostanie zawarte porozumienie, natomiast w spawach rzeczywistych w sprawach ludzi pracy to porozumienie zostanie zawarte z powodu stanowiska panów. Bardzo się tego obawiam.</p>
<p><em>Ob. Moric</em>:</p>
<p>Proszę państwa, dla potomnych. Ja bardzo przepraszam za spóźnienie, ale korzystając z tego co powiedział pan przewodniczący minister Gustek, że administracja kierownictwo Wspólnoty upoważnione przez Ministra Przemysłu jest gotowe i wstanie się spotkać nawet dzisiaj w temacie „wałbrzyskim”, przeprowadzałem rozmowę z generalnym dyrektorem Szlachtą i chcę państwa poinformować, że rozmowy na temat łamania zasady dobrowolności pracy w kopalniach wałbrzyskich rozpoczynają się o godzinie 15 w Katowicach, między dyrektorem Szlachtą i upełnomocnionym z Federacji wiceprzewodniczącym panem Piwońskim oraz kolegą Burzawą, szefem Komisji Interwencyjnej Federacji.</p>
<p>O wynikach tych rozmów jak tylko je będą miał powiadomię.</p>
<p>I druga sprawa - proszę państwa trzeba zdać sobie sprawę, że nie żyjemy na pustyni, że pewne struktury związkowe działały i działają, sprawa 14 pensji uniezależnienia jej wypłacania od wielkości chorobowego, została przyjęta do programu Federacji Związków Zawodowych i wszyscy panowie mogli się z tym zapoznać, ponieważ te materiały, które były po konferencji naszych delegatów z października roku ubiegłego, gdzie ta sprawa figuruje zostały wszystkim stronom doręczone i był przez Federację ten temat prowadzony, prawdą jest że nabrał on rumieńców szczególnie na przełomie stycznia i lutego - od połowy lutego z prostej przyczyny, że w tym czasie następowały wypłaty czternastej pensji.</p>
<p>I chcę tu oświadczyć, gdyby pan Rupala jeszcze nie wiedział decyzja odnośnie Ministerstwa Przemysłu, odnośnie nie wiązania wypłaty czternastej pensji z dniami chorobowymi została podjęta przez Ministerstwo Przemysłu, podpisał tę decyzję dyrektor generalny w Ministerstwie Przemysłu pan Janusz Pawłowski.</p>
<p>I taka decyzja jest w Federacji od wczoraj, pan o tym nie wiedział bo wyjeżdżaliśmy do Warszawy.</p>
<p>To tyle wyjaśnienia i może to wyjaśni wiele tematów, które tutaj padły, nie były do końca dopowiedziane.</p>
<p>Proszę panów nie miejmy pretensji, że związki te nasze, Federacja Związku Zawodowego Górników załatwia pewne tematy, ma pewne tematy zaawansowane i byłoby może uważam nieszczęściem zgodzić się w tym, żebyśmy w tej chwili zawiesili wszelką działalność i załatwianie tematów, które prowadzimy od paru miesięcy, żeby w tej chwili to zawiesić i czekając na decyzje Okrągłego Stołu. Jak powiedziałem na wstępie Federacja Górników ma swój program i jest zobowiązana go realizować, bo inaczej nasza baza członkowska nas rozliczy i zniesie jak byśmy tego nie zrobili.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo. Pan Pietrzyk prosi o głos.</p>
<p><em>Ob. A. Pietrzyk</em>:</p>
<p>Jeżeli chodzi o ten problem „wałbrzyski” rozwiązanie jednostronne tego problemu, to jest raz, pomija się tu stronę naszą, i to też może mieć jakieś negatywne i ujemne skutki tego wszystkiego patrząc w przyszłość, a ja chciałem nadmienić, że to nie tylko już jest w tej chwili problem „wałbrzyski” ale i problem Lubina już też. W związku z tym prosiłbym o zabranie głosu Grockiego z Lubina.</p>
<p><em>Przewodniczący</em>:</p>
<p>Ja mam zanim... zanim udzielę głosu panu Grockiemu mam taką prośbę, żebyśmy panowie trzymali się, załatwili którąś sprawę, bo przeskakujemy z Wałbrzycha - z wałbrzyskich spraw na „jastrzębskie”, a żadnej nie załatwimy i co chwila jest inny głos.</p>
<p>Proszę pana Grockiego.</p>
<p><em>Ob. Władysław Grocki</em>:</p>
<p>....</p>
<p><em>Ob. Pietrzyk</em>:</p>
<p>Dobrze, wycofujemy głos Grockiego z tym, że podnosimy właśnie problem nierozwiązywania problemów jednostronnie, tak jak to bywało dotychczas, że to się odbywało między stroną z reguły administracyjną i stroną OPZZ-owską, a przy tym wszystkim powinna być już jednak i ta strona opozycyjno-solidarnościowa między innymi, jako że coś niecoś w tym układzie ogólnopolitycznym kraju się zmieniło w ostatnim okresie czasu.</p>
<p>Jeszcze poproszę Grzegorza Stawskiego o uzupełnienie.</p>
<p><em>Przewodniczący</em>:</p>
<p>Proszę bardzo, pan Grzegorz Stawski.</p>
<p><em>Ob. Grzegorz Stawski</em>:</p>
<p>Proszę państwa, ja tutaj chciałbym zasugerować dwa wnioski, żeby rzeczywiście nie przedłużać tego tematu.</p>
<p>Pierwsza sprawa - zasygnalizowany jest problem, że taka sama historia występuje na miedzi i należy ją też rozważyć. I druga sprawa, drugi wniosek naszej strony jest taki, żeby do uczestnictwa w załatwieniu tego sporu włączyć „Solidarność”.</p>
<p>Dziękuję.</p>
<p><em>Przewodniczący</em>:</p>
<p>Czy jeszcze w tej sprawie ktoś? Bardzo by mi było miło, gdyby państwo zechcieli przyjąć to, co ja teraz powiem.</p>
<p>Pierwsze - wrócę do tej sprawy „jastrzębskiej”, tej trzynastej pensji. Czternastej - przepraszam. Ponieważ ja nie biorę ani trzynastej, ani czternastej, więc tutaj mogę mieć rozluźnienie jaźni. A to nie o to chodzi.</p>
<p>Mieliśmy w tym podstawowym dokumencie, który my przyjęli jako dokument rozbieżności, to w tej pierwszej części, w której uważałem, że strona opozycyjno-solidarnościowa go akceptuje, wyszli z podstawowego założenia i to podtrzymuję, pod tym się podpisałem, że wszystkie sprawy związane ze strajkami po 1988 r. załatwiamy pozytywnie w oparciu o istniejące przepisy, ale na korzyść pracownika. Tak tutaj ta sprawa była wyraźnie wyartykułowana.</p>
<p>I dlatego, jeżeli są takie sprawy, które może do końca nie są wyjaśnione, proponuję, abyśmy tutaj zredagowali takie stanowisko do pana Ministra Przemysłu, aby tę sprawę poprzez służby dopilnował, żeby one były realizowane.</p>
<p>Rozumiemy się, o co chodzi w tych sprawach czternastej pensji?</p>
<p><em>Ob. Alojzy Pietrzyk</em>:</p>
<p>Tak. W związku z tym trzeba by było stworzyć zespół redakcyjny.</p>
<p><em>Przewodniczący</em>:</p>
<p>Proszę bardzo. Zaproponujcie z każdej ze stron po jednej osobie. Z naszej strony dyr. Bąk i dyr. Kapłanek.</p>
<p><em>Ob.                      </em>:</p>
<p>Ze strony „Solidarności” mec. Leszek Piotrowski i Mieczysław Borawski.</p>
<p><em>Przewodniczący</em>:</p>
<p>OPZZ?</p>
<p><em>Ob.                      </em>:</p>
<p>Kol. Władek Stępień.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo. Ja myślę. że koledzy przygotują takie stanowisko i zdejmę tę dyskusję z porządku dziennego.</p>
<p>I teraz jest sprawa „wałbrzyska”. W sprawie „wałbrzyskiej” ja chcę przypomnieć, że jako współprzewodniczący nie dostałem na poprzednim posiedzeniu umów, czy jakiejkolwiek umowy. Dostałem oświadczenie od przewodniczącego FZZ, aby się do tego ustosunkować. I w swoim wystąpieniu, jak panowie, zaglądną do stenogramu, jest wyraźnie powiedziane, że się zobowiązałem stanowisko generalnego dyrektora w tej sprawie przedłożyć na piśmie.</p>
<p>Czy to stanowisko, które dzisiaj przedłożyłem od generalnego dyrektora zadowala strony, czy nie, to jest inne zagadnienie. Z tego się wywiązałem. Natomiast po rozmowach bezpośrednich moich doszło do ustalenia, że generalny dyrektor proponuje w tej sprawie spotkanie w sobotę. Po tej dyskusji, która tutaj się rozwinęła - nie ja mówiłem, że dzisiaj, tak dla ścisłości, ale to nie jest istotne - że dojdzie do takiego spotkania dzisiaj, wyrażam z tego powodu zadowolenie. Chociażby dlatego, że chcę naprawdę z dobrej woli jakieś sprawy tutaj załatwić do końca.</p>
<p>Sprawa udziału w tym strony „Solidarności”, ponieważ jest to spór powstały między Ministerstwem Przemysłu, które w tym wypadku reprezentuje generalny dyrektor Szlachta a Federacją, do tej sprawy chce się dołączyć strona solidarnościowa, ja mam propozycję, aby zaprosił do tego ewentualnie, jeżeli uzna za słuszne, pan przewodniczący Moric.</p>
<p>Dziękuję bardzo.</p>
<p>Czy pan Moric chce się do tego ustosunkować?</p>
<p><em>Ob. Rajmund Moric</em>:</p>
<p>Proszę państwa, nie jest moją rzeczą oceniać, czy dyrektor generalny zaprasza do tych rozmów kogoś jeszcze. Prawdą jest. że mówiąc szczerze, ten nasz konflikt z administracją jest to prostowanie błędów naszych organizacji zakładowych. Taka jest prawda. I w tym układzie jest to zasadne, że jesteśmy my przy tym, natomiast niewątpliwie jestem przekonany, że w ramach współpracy dobrej, której do tej pory nie za bardzo wszędzie było, ale myślę, że będzie, przy ustalaniu nowych tekstów porozumienia będą wszystkie już wtedy trzy strony zasiadały. Bo tematem dzisiejszych obrad jest nie zrobienie tego tekstu porozumienia, a anulowanie porozumień, które mówiły o obligu. I dzisiaj prawdopodobnie nie będzie decyzji o nowym tekście. Będzie anulowanie tekstu istniejącego. A rozmowy na temat nowego tekstu muszą się odbyć w zakładach pracy, a więc w poszczególnych kopalniach, gdzie panowie też mają reprezentację i tam będziecie z naszymi organizacjami wspólnie to, mam nadzieję, że wspólnie - o co bardzo serdecznie proszę - robili.</p>
<p><em>Przewodniczący</em>:</p>
<p>Pan Pietrzyk.</p>
<p><em>Ob. Alojzy Pietrzyk</em>:</p>
<p>Proszę o zabranie głosu pana Leszka Piotrowskiego.</p>
<p><em>Przewodniczący</em>:</p>
<p>Pan mecenas Piotrowski.</p>
<p><em>Ob. Leszek Piotrowski</em>:</p>
<p>Jeśli dobrze zrozumiałem, a jeśli źle, to proszę mnie sprostować, że rzecz w Katowicach będzie dzisiaj załatwiona w kwestii uchylenia tego porozumienia. Będzie załatwiona przez dwie strony, które to porozumienie zawarły. Tak? Dzisiaj? Dziękuję bardzo, to jest pytanie do pana Morica.</p>
<p><em>Przewodniczący</em>:</p>
<p>Proszę, pan Moric.</p>
<p><em>Ob. Rajmund Moric</em>:</p>
<p>Proszę państwa, wolą naszą jest, żeby to załatwić dzisiaj, ponieważ sam to mówiłem w swoim wystąpieniu, że odwlekanie sprawy do soboty jest to wejście z obligiem pracy nieuzasadnionym w nową sobotę. O tym mówiłem. I dlatego naszą wolą jest to dzisiaj. I nasza wola jest w Federacji jednoznaczna.</p>
<p>Natomiast strona druga, którą jest administracja, nam nadzieję, że również wykaże taką wolę. A czy taka wola będzie spełniona, zobowiązałem się powiadomić, ponieważ ja czekam też na informacje, jak to zostanie załatwione.</p>
<p><em>Przewodniczący</em>:</p>
<p>Dziękuję bardzo. Ja myślę, że te dwie sprawy mamy domówione. Tzn. do pierwszej sprawy, sprawy „jastrzębskiej”, tak to nazwijmy, jest powołany zespół. Tzn. nie tyle zespół, ile grupa redakcyjna, która jakieś wspólne stanowisko napisze i przedłoży nam w ciągu dzisiejszych obrad.</p>
<p>Natomiast sprawa „wałbrzyska” - przyjmujemy to, co powiedział pan Moric.</p>
<p>Jeżeli nie ma innych głosów w tej sprawie, to proponowałbym abyśmy przeszli do tematów zasadniczych, do następnego tematu tj. czasu pracy. I mam prośbę taką organizacyjną, żebyśmy przeszli do przodu, o co tu zresztą pan Lityński apelował, to musimy się zastanowić - czy i w jaki sposób załatwiać tu te sprawy takie rzucane z biegu. Bo my pozostawiamy ustalonych przez nas wszystkich i domówiony porządek spraw, i zajmujemy się sprawami, które nam tutaj są przedkładane na „stolik”. Tutaj takich spraw, takich listów jest więcej. Jeżeli my te listy zaczniemy rozpatrywać, to nie załatwimy, czy nie będziemy mogli się wypowiedzieć na tematy zasadnicze. Trzeba załatwić jedno i drugie, ale uważam, że w pierwszym rzędzie, w pierwszej kolejności załatwiajmy sprawy te, które ustaliliśmy, a więc realizujmy nasz porządek dzienny. Taka jest moja propozycja.</p>
<p>Pan Pietrzyk.</p>
<p><em>Ob. Alojzy Pietrzyk</em>:</p>
<p>Ja w kwestii formalnej. Z tym, że chciałbym przyspieszyć bieg tego zespołu, który ma stworzyć zapis umożliwiający wyjście z tych „14-ek”, z tego problemu, który się zarysował ostatnio szczególnie w kopalniach jastrzębskich.</p>
<p>Propozycja moja jest taka, żeby ten zespół już udał się i podjął pracę.</p>
<p><em>Przewodniczący</em>:</p>
<p>Nie mam nic przeciwko temu. Tak było i przy poprzednim zapisie, tylko żeby dobrze to zrobili. Bardzo was o to prosimy.</p>
<p>Przystępujemy do porządku dziennego i dyskutujemy zagadnienie czasu pracy w górnictwie. Kto w tej sprawie chce zabrać głos? Pan Gabryś.</p>
<p><em>Ob. Gerard Gabryś - górnik</em>:</p>
<p>Szanowni państwo, jak tu siedzimy w sprawie stanowiska w sprawie czasu pracy jesteśmy wszyscy zgodni. Za soboty nie ma już dniówek „N”, bo nikt górnika w tym wypadku nie zmusi. Ja przepracowałem grupo ponad 35 lat i wiem co to znaczyło. Ale my tutaj przy tym stoliku udowadniamy kto jest ważniejszy.</p>
<p>A mnie się wydaje, że to do niczego nie prowadzi. Myślę, że mamy tu wyznaczyć główne kierunki górnictwa. Wyznaczyliśmy sobie 8 czy 9 tematów. Na razie nie poszliśmy ani kroku prawie że do przodu. I ma to być tematem m.in. co pan Pietrzyk będzie miał przedstawiać przy „okrągłym stole”, czy pan Moric.</p>
<p>A my stoimy w miejscu. Uważam, że w drobnych sprawach, gdzie powstają rozbieżności, powinniśmy powoływać zespoły robocze, które będą te sprawy rozpatrywać. Bo dogadać się musimy i oby jak najszybciej.</p>
<p>Bo jeżeli pojedziemy w tym tempie szanowni państwo, to nas tu następna zima zastanie.</p>
<p>Ale z drugiej strony, zdaję sobie też jako obywatel żyjący w tym kraju sprawę, że zapotrzebowanie na energię wzrasta każdego roku u nas gdzie około 7 proc. I nie mam zamiaru w domu siedzieć w zimnym mieszkaniu i przy zgaszonym świetle, ani nie korzystać z różnych udogodnień.</p>
<p>Bo dzisiaj już jednak każde mieszkanie ma tę pralkę, ma lodówkę. Ale cóż mi z tego, jeżeli nie będzie prądu.</p>
<p>Szanowni państwo, przysłuchując się tu dotychczas tym czterem posiedzeniom, to mnie się wydaje jedno - tak czysto w górniczym języku to powiem - że nam się ściana wali, wiecie, a my taśmy czyścimy.</p>
<p>Szanowni państwo, ile czasu myśmy tu stracili - zadaję sobie to pytanie. I ilu ludzi. I tracimy energię, a jeszcze na przykład w sprawie innych tematów nie powiedzieli nic. A na temat weteranów pracy, naszych emerytów i rencistów itd., itd. Myśmy jeszcze tego tematu, w ogóle tu nie dotknęliśmy.</p>
<p>A więc odwołuję się do rozsądku - idźmy w końcu naprzód, bo jeśli w tym tempie, to... Gdyby rzeczywiście ci górnicy z dołu gdyby to zobaczyli jak my tu dyskutujemy, to wierzcie mi, że nas przepędzą.</p>
<p>Dziękuję.</p>
<p><em>Przewodniczący</em>:</p>
<p>Proszę - pan Pietrzyk.</p>
<p><em>Ob. Alojzy Pietrzyk</em>:</p>
<p>Proszę o zabranie głosu prof. Tadeusza Zielińskiego.</p>
<p><em>Przewodniczący</em>:</p>
<p>Proszę bardzo pan prof. Tadeusz Zieliński.</p>
<p><em>Prof. Tadeusz Zieliński</em>:</p>
<p>Panie przewodniczący, szanowni państwo. Mój głos w dyskusji będzie wiązał się częściowo z wywodami pana dyrektora Puszczewicza.</p>
<p>Zacznę od uwag ogólniejszych. Otóż w całym minionym 45-leclu dominowała w naszym kraju filozofia tzw. ekstensywnego gospodarowania, czyli gospodarowania polegającego na wykonywaniu planów produkcyjnych, przede wszystkim ręcznymi siłami mas pracowniczych. I myślę, że tę konserwatywną filozofię, zaprezentował pan dyr. Puszczewicz. Jakie są elementy tej filozofii?</p>
<p>Otóż elementami tej filozofii było i jest nadal - po pierwsze - wysokie zatrudnienie, po drugie - wydłużony czas pracy, po trzecie - taniość siły roboczej. Podobno nawet w Hongkongu robocizna jest droższa niż w Polsce Ludowej.</p>
<p>Czwarty element - niedorozwój techniczny gospodarki, brak nowoczesnych maszyn i urządzeń, które są zastępowane żywą ludzką pracą. I niestety, model gospodarki opartej na eksploatacji tanich sił ludzkich jest nadal preferowany. Także, a może nawet przede wszystkim w górnictwie. W Sejmie znajduje się rządowy projekt nowelizacji Kodeksu Pracy, w którym problem reformy czasu pracy został całkowicie pominięty, całkowicie.</p>
<p>Projekt ten przewiduje niewielkie, a raczej drobne kosmetyczne zmiany w przepisach aktu prawnego, w przepisach kodeksu pracy, który jest przecież konstytucją, jakąś zasadniczą ustawą świata pracy.</p>
<p>Na pominięcie najbardziej fundamentalnego zagadnienia z zakresu czasu pracy, tak istotnego właśnie w górnictwie, jakim jest czas pracy, zwróciła w ostrych słowach także Rada Społeczno-Gospodarcza przy Sejmie w swojej opinii z 1 grudnia 1988 r. uwagę. Warto zacytować niektóre fragmenty tego dokumentu:</p>
<p>„Zahamowanie pędu do ekstensywnego gospodarowania czynnikiem ludzkim, powinno nastąpić drogą natychmiastowej co najmniej stopniowej nowelizacji przepisów o czasie pracy, które sankcjonują dziś praktyki nieumiarkowanego zatrudniania pracowników w godzinach nadliczbowych oraz w niedziele i święta.</p>
<p>Praca nadmiernie rozciągnięta w czasie powoduje przemęczenie ludzi, jest przyczyną spadku wydajności pracy i sprzyja powstawaniu wypadków przy pracy. Przesadna aktywizacja zawodowa kobiet oraz zatrudnianie ich w godzinach nocnych powoduje głęboko ujemne konsekwencje dla życia rodzinnego obywateli i wychowania młodego pokolenia”.</p>
<p>W tych warunkach Rada Społeczno-Gospodarcza opowiedziała się za wprowadzeniem w kodeksie pracy dobowego limitu godzin nadliczbowych. Brak bowiem ustawowej granicy tych godzin w obrębie dnia roboczego umożliwia zakładom pracy stosowanie czasu pracy przekraczającego nawet 12 godzin dziennie.</p>
<p>Obecne prawo pracy w Polsce jest pod tym względem zacofane nawet w stosunku do ustawy o czasie pracy w przemyśle i handlu z 1919 roku, która przewidywała 4-godzinny limit dobowy pracy w godzinach nadliczbowych.</p>
<p>70 lat temu, państwo polskie po wieloletniej niewoli i zniszczeniach wojennych zdobyło się na uchwalenie ustawy o czasie pracy, która była heroldem postępu, która była heroldem postępu w ówczesnym świecie. Była to cytowana przed chwilą przeze mnie ustawa o czasie pracy w przemyśle i handlu, z 1919 roku, przewidywała wówczas 46 godzinny tydzień pracy norma wówczas rzadka, nawet niższa od przewidzianej w konwencji, słynnej konwencji waszyngtońskiej nr 1 z 1919 roku, ustawa ta przewidywała limit pracy w godzinach nadliczbowych, owe 4 godziny na dobę oraz zakaz pracy nocnej kobiet z pewnymi dość zresztą licznymi wyjątkami.</p>
<p>Dzisiejsze ustawodawstwo pracy nie określa dobowej ilości godzin nadliczbowych, zakaz pracy nocnej dla kobiet obowiązywał w całym okresie sanacyjnym, a także w pierwszym jakże trudnym okresie powojennym. W okresie stalinowskim zakaz ten został uchylony aktem z 1951 roku. Dzisiaj nie ma zasadniczo przeszkód w zatrudnianiu kobiet w porze nocnej, z nielicznymi wyjątkami związanymi z macierzyństwem. Okrutny wyzysk kobiet zatrudnianych w godzinach nocnych występuje też w górnictwie i nic nie wskazuje na to, aby miał być zniesiony.</p>
<p>Szanowni Państwo!</p>
<p>Pod względem regulacji czasu pracy Polska jest zacofana także w stosunku do swych sąsiadów. Niemieckiej Republiki Demokratycznej, także Czechosłowacji, Związku Radzieckiego. Myślę, że przezwyciężenie kryzysu i wyjście z naszej biedy będzie możliwe wtedy dopiero gdy zmienia się filozofia gospodarowania. Ta filozofia gospodarowania, którą tutaj dzisiaj wyłożył pan dyrektor Puszczewicz. Gdy siłę ludzką zastąpi się w większym stopniu zmodernizowanymi urządzeniami technicznymi, w unowocześnieniu gospodarki leży istota problemu. To jest klucz do rozwiązania wszystkich zagadnień. Wszelkie jednak postulaty zmierzające do tej fundamentalnej reformy systemu gospodarczego są kwitowane krótkim zdaniem nie stać nas na to.</p>
<p>Przy tej okazji pragnę zainteresować państwo tezą, którą głoszę przy wszelkich nadarzających się sposobnościach. Otóż twierdzę, że to co socjalnie jest konieczne to socjalnie jest konieczne musi być gospodarczo możliwe. I warto przypomnieć także tutaj dawno już sformułowany pogląd wybitnego polskiego ekonomisty prof. Edwarda Lipińskiego, że nie ma bardziej opłacalnych inwestycji jak inwestycje w człowieka.</p>
<p>I wreszcie ostatnia uwaga. Ufamy, że nasze postulaty spotkają się z zainteresowaniem właściwych czynników tych czynników, oficjalnie powołanych do stanowienia prawa. Niestety niektóre pociągnięcia tych właśnie oficjalnych czynników podważają nieco naszą wiarę, tą wiarę, która doprowadziła nas tutaj do „okrągłego stołu”. Przecież nie mamy żadnych innych gwarancji, mamy tylko zaufanie, oby nie było podważone. Ale niestety ta wiara jednak jest podkopywana. Mam tu na myśli wydawanie aktów prawnych w obecnym okresie przez Sejm PRL, który w sprawach wokół których toczą się dyskusje przy Okrągłym Stole podejmuje nieodwracalne przynajmniej na razie decyzje. Niestety nie są respektowane również liczne opinie, które są przedkładane, chociażby ta opinia Rady Społeczno-Gospodarczej przy Sejmie, która tak wyraźnie i dobitnie podkreślała, że trzeba zreformować w Polsce przy okazji nowelizacji kodeksu pracy czas pracy, jako fundamentalne zagadnienie, według posiadanych wiadomości komisje sejmowe przygotowały projekt, który utrzymuje rządowe przedłożenie, w którym jak już wspomniałem są tylko nieznaczne poprawki redakcyjne można by powiedzieć. Nie ma żadnego fundamentalnego problemu podjętego, a postulat generalny, który był wysuwany także w owej Radzie Społeczno-Gospodarczej został całkowicie pominięty.</p>
<p>Liczymy, że tu przy tym Okrągłym Stole w tej sali czy w innej, w której przyjdzie nam obradować nastąpi pewien przełom w kierunku pozytywnym dla całego świata pracy.</p>
<p>Dziękuję za uwagę.</p>
<p><em>Przewodniczący</em>:</p>
<p>Dziękuję bardzo panu profesorowi. O głos prosił pan prof. Lisowski.</p>
<p><em>Ob. Andrzej Lisowski</em>:</p>
<p>Panie Współprzewodniczący! Szanowni Państwo!</p>
<p>Status rzeczoznawcy zaproszonego przez stronę rządową do wzięcia udziału w obradach tego zespołu umożliwia mi zabranie głosu nie w konwencji formułowania stanowiska albo oświadczenia, a raczej w konwencji prezentacji dyskusyjnego poglądu, który mam nadzieję mimo akcentów polemicznych przyczyni się do porozumienia obradujących stron. W swej wypowiedzi chcę się ustosunkować do bardzo ciekawego i konstruktywnego referatu przedstawionego przez prof. Bojarskiego na posiedzeniu zespołu 20 lutego. Jak rozumiem, jest to referat w pewnym sensie programowy strony opozycyjno-solidarnościowej w zakresie szeregu istotnych problemów ekonomicznych, które ten „stół” rozpisał sobie w programie swojej pracy.</p>
<p>Referat prof. Bojarskiego ujęty w 24 punktach zawiera szereg poglądów, które moim zdaniem stanowią dobrą płaszczyznę porozumienia w interesie jak to ujął prof. Bojarski, przezwyciężenia kryzysu i pomyślnego rozwoju kraju.</p>
<p>Są również poglądy dyskusyjne, ale zanim je omówię chcę przytoczyć te tezy pod którymi podpisuję się całkowicie. Sądzę, że również strona rządowa może to zrobić.</p>
<p>W skrócie koniecznym te tezy chcę przypomnieć. Pierwsza - polski węgiel i inne zasoby mineralne są wielkim dobrem całego narodu, przeszłych, obecnych i przyszłych pokoleń.</p>
<p>Punkt pierwszy.</p>
<p>W wielu procesach energetycznych bardziej wydajnymi i opłacalnymi są paliwa węglowo- wodorowe, gaz ziemny i oleje opałowe. To w punkcie drugim.</p>
<p>Faktycznie gospodarce polskiej nie potrzeba więcej węgla, ale węgiel musi być użytkowany znacznie oszczędniej i efektywniej niż dotychczas.</p>
<p>Dalej - znaczenie eksportu polskiego węgla jest stale bardzo duże wobec załamania się eksportu innych branż o niedostatecznym poziomie ilościowym i jakościowym produkcji. I tu górnictwo nadrabia za inne branże i działy gospodarki. To jest w punkcie czwartym. Tu może bym miał pewne zastrzeżenia, do słowa - załamanie eksportu. Raczej niedorozwój, ale sens jest myślę bardzo prawidłowy.</p>
<p>Dalej - jedyna pełna kompleksowa reforma polityczna i gospodarcza może spowodować przebudowę struktury produkcyjnej oraz uruchomić szybkie dostatecznie skuteczne procesy wzajemnego dostosowywania się gospodarki z jednej strony, a przemysłu paliwowo-energetycznego z drugiej strony, dla ujawnienia i pokrycia rzeczywiście niezbędnych i racjonalnych potrzeb energetycznych kraju.</p>
<p>To w punkcie osiem.</p>
<p>Dotychczasowy nacisk władz centralnych na forsowanie wydobycia węgla wymusza szereg nieracjonalności i nadmierne koszty górnictwa, w punkcie dziewięć.</p>
<p>Niezbędne jest zatem nie forsowanie wydobycia węgla bez względu na skutki i koszty, a racjonalizacja i optymalizacja wydobycia węgla oraz jego zużycia i eksportu przy odpowiednich cenach. W punkcie 10.</p>
<p>Społeczno-ekonomiczno-ekologiczne wymagania poprawienia jakości węgla kamiennego i stabilizacji jego parametrów łączą się z potrzebą budowy szeregu zakładów odpirytowania i wzbogacania węgla - w punkcie 13.</p>
<p>Potrzebna jest minimalizacja uciążliwości kopalń dla środowiska, co wymaga między innymi szerokiego zastosowania posadzki z pełnym zagospodarowaniem do tego celu odpadów górniczych, pełnego zagospodarowania i odsalania wód górniczych. Punkt 14.</p>
<p>Racjonalna gospodarka górnicza wymaga pełnego rozrachunku ekonomicznego poszczególnych kopalń i poziomów wydobywczych - punkt 15.</p>
<p>Dodałbym tu - od siebie dodam - że również oddziałów produkcyjnych i innych wewnętrznych jednostek kopalni, ale to jest sens zgodny. Przepraszam, że może trochę przedłużam wywód na przytoczenie tych tez, ale ponieważ one mnie się wydają konstruktywne, mogą stanowić płaszczyznę porozumienia, dlatego je tutaj przytoczyłem.</p>
<p>Są jak powiedziałem już również poglądy dyskusyjne. I teraz rozpatrzmy trzy takie poglądy dyskusyjne.</p>
<p>Pierwsze - sprawa opłacalności eksportu. Prof. Bojarski, choć wcześniej w pkt. 4 - co cytowałem - podkreśla znaczenie eksportu polskiego węgla. Następnie w pkt. 6 formułuje pogląd przeciwny. Zacytuję: „Jeżeli nawet obecnie faktyczne koszty pozyskania polskiego węgla liczone średnio dla całego górnictwa są niższe od ceny uzyskiwanej w eksporcie, to jednak dla pewnej grupy nawet nowych kopalń, np. dla kopalni „Gustaw Morcinek” faktyczne koszty pozyskania węgla wyraźnie przewyższają ceny eksportowe. Oznacza to brak opłacalności eksportu polskiego węgla już dziś, a perspektywy na przyszłość też są niepomyślne”. I dalej - z tego eksportu musi się więc nasza gospodarka wycofywać na rynek krajowy.</p>
<p>Tak sprawę widzi pan prof. Bojarski.</p>
<p>Otóż pogląd ten muszę, niestety, określić jako w jakimś stopniu nielogiczny i niezasadny. Jeżeli nawet któreś kopalnie eksportujące węgiel mają koszty pozyskania wyższe od ceny węgla, wcale nie oznacza to, cytuję „braku opłacalności eksportu”. Podobnie jak jeden z oddziałów w kopalni jest nieopłacalny, wcale nie oznacza nieopłacalności całej kopalni. Tym bardziej nieopłacalność kopalni „Morcinek” nie oznacza, że nasza gospodarka musi wycofywać się z eksportu węgla.</p>
<p>W tym tkwi jakieś nieporozumienie. Eksport węgla do drugiego obszaru zapewnił powojennej gospodarce wpływy w wysokości przeszło 17 mld dolarów. Nadwyżka uzyskiwanej ceny nad kosztem liczona sumarycznie od 1965 r. wynosiła 155 proc. Dolar nabywany w wyniku eksportu węgla był w tym samym okresie 1,7 razy tańszy od średniego kosztu nabycia dolara w całym eksporcie do drugiego obszaru płatniczego. Jest przy tym istotne, że wsad dewizowy, niezbędny dla produkcji węgla jest bardzo niski i że przemysł węglowy nie jest obciążony zagranicznymi długami gospodarki.</p>
<p>Chociaż prominentni przedstawiciele rządu deklarowali tendencje do rezygnacji z eksportu węgla, z realizacją tych deklaracji nie trzeba się spieszyć, przynajmniej do czasu znalezienia towarów o efektywności porównywalnej do węgla.</p>
<p>Myślę zatem, że ten punkt prezentowany, czy ten pogląd prezentowany przez pana prof. Bojarskiego wymaga jeszcze dyskusji i może korekty.</p>
<p>Druga sprawa - zasady 5 dni pracy w górnictwie. Sformułowanie użyte przez prof. Bojarskiego w pkt. 11 - cytuję: „przyjęcie generalnej zasady 5 dni pracy tygodniowo w górnictwie” wyraża moim zdaniem pogląd skrajny. Dążąc konsekwentnie do zagwarantowania górnikom pracy przez 5 dni w tygodniu trzeba szukać rozwiązań umożliwiających wykorzystanie potencjału produkcyjnego kopalń stosownie do wymagań rynku. Proponowana przez prof. Bojarskiego rezygnacja z wydobycia rzędu 10 - 15 proc. - tak to sformułował w poniższym punkcie, co stanowi rocznie 13 - 27 mln ton węgla, wymaga głębokiej analizy. Jeżeli dążymy do gospodarki rynkowej, a dążymy, to czy możemy ryzykować wprowadzenie w rynku paliw w taki głęboki niedobór albo w stan całkowitej niemożności opłacalnego eksportu, czy rzeczywiście musi wystąpić taka konieczność, jeżeli zostaną wykorzystane możliwości tkwiące w motywowaniu załóg górniczych do wydajnej pracy przez 5 dni w tygodniu. Problem wymaga, tak sądzę, wnikliwych prac projektowych i organizacyjnych, realizowanych wspólnie przez związki zawodowe, OPZZ i „Solidarności”, oraz kierownictwo kopalń i przemysłu węglowego jako całości.</p>
<p>To jest druga z dyskusyjnych spraw postawionych przez pana prof. Bojarskiego</p>
<p>Teraz trzecia, chyba najtrudniejsza. Sprawa kursu na trzy „U”. Cały referat miał ten tytuł. W konkluzji w pkt. 24 prof. Bojarski proponuje: „przyjęcie wspólnego uzgodnionego kursu na realizację pełnej reformy gospodarczej w górnictwie, tzn. kursu na trzy „U” - usamodzielnienie górnictwa, urentownienie górnictwa, urynkowienie górnictwa” - ciągle jeszcze cytuję - „jest to kurs na demonopolizację oraz na rozwój inicjatywy i tradycyjnej śląskiej gospodarności w górnictwie”.</p>
<p>Otóż z tak ogólnie sformułowaną tezą zgodziłbym się całkowicie. I sądzę, że również strona rządowa mogłaby się zgodzić. Gdyby nie wykładnia tego hasła, tych haseł podana w punktach od 16 do 24. Ta wykładnia jest, niestety, nieprawidłowa. Prowadzi bowiem do błędnych rozwiązań praktycznych. Sądzę, że wymaga wnikliwej dyskusji i mam nadzieję, modyfikacji.</p>
<p>Zacznę od hasła - usamodzielnienie. Prof. Bojarski widzi to usamodzielnienie w ten sposób, że każda kopalnia zostaje przyporządkowana bezpośrednio tylko do organu założycielskiego. Ten pogląd tu się przewijał zresztą również w innych wypowiedziach. Można się domyślać, że do ministra przemysłu. Ten organ, tzn. minister przemysłu miałby wyznaczać poszczególnym kopalniom rentę górniczą lub dotacje. Renta to rodzaj podatku od warunków naturalnych tym wyższa renta, im warunki lepsze, koszty wydobycia niższy, a zysk wyższy. Dotację miałaby, uzyskiwać kopalnia tytułem - z referatu prof. Bojarskiego - w przypadku eksploatacji nierentownych zasobów na zamówienie organu założycielskiego.</p>
<p>Ponieważ, jak wiadomo, nie ma metody na obiektywnie słuszne wyznaczanie wysokości tak pomyślanej renty i dotacji organ założycielski realizowałby swą funkcję w tym zakresie w trybie uznaniowym. Mówiąc ściślej, w trybie uznaniowo- przetargowym. Administracja gospodarcza reprezentująca organ założycielski starałaby się kopalniom „dobrym” wyznaczyć możliwie wysoką rentę, tzn. możliwie wysoki podatek, a kopalniom dofinansowywanym możliwie niską dotację. Kopalnie starałyby się udowadniać, że renta jest w istniejących warunkach za wysoka, a dotacja za niska.</p>
<p>W istocie byłoby to podtrzymanie uznaniowego, nakazowo-rozdzielczego systemu planowania z okresu poprzedzającego reformę. Odpowiednie manipulowanie rentą i dotacją otwierałoby możliwość wykazania nierentowności każdej z kopalń, w dowolnym momencie. Podobnie zresztą jak to ma miejsce w aktualnie stosowanym systemie ceny rozliczeniowej.</p>
<p>Otóż uważam, że tak rozumiana samodzielność źle przysłużyłaby się reformie gospodarczej górnictwa i załogom górniczym. W istocie jest to samodzielność pozorna, sprowadza się bowiem do poddania poszczególnych osamotnionych kopalń uznaniowości organu założycielskiego, a ściślej, administracji tego organu.</p>
<p>Tak pomyślana samodzielność w moim przekonaniu przekreślałaby reformę i szansę wyprowadzenia kopalń na działalność proefektywnościową. A o to przecież chodzi.</p>
<p>Jedyną możliwość prawdziwej samodzielności stwarza uwolnienie się od uznaniowości organu założycielskiego. I uzależnienie swego losu od wypracowanego przez siebie efektu mierzonego uczciwie w ramach bilansu przedsiębiorstwa działającego w gospodarce coraz bardziej rynkowej.</p>
<p>Ponieważ tylko część kopalń działając na rynku w pojedynkę byłaby w stanie uzyskać samofinansowanie, powstaje problem kopalń niezdolnych do samofinansowania. Trzeba je albo wyeliminować, ale prowadzi to do drastycznego zubożenia rynku i wprowadzenia go na pozycję chorego rynku producenta ze znanymi tego konsekwencjami, albo łączyć z kopalniami, które dysponują nadwyżkami finansowymi.</p>
<p>Można sobie wyobrazić wiele sposobów ugrupowania kopalń, aby tworzyć jednostki gospodarcze zdolne do samofinansowania czyli samodzielności, bez konieczności dotowania bądź wyznaczania renty drenującej nadwyżki finansowe w sposób uznaniowy.</p>
<p>Uważam jednak, że w warunkach narastającego deficytu paliw i niewątpliwe efektywności eksportu, o czym mówiłem sposobem najbardziej racjonalnym jest integracja w zasadzie wszystkich kopalń w jeden organizm gospodarczy, w pełni samofinansujący się i samorządny, funkcjonujący na prawach przedsiębiorstwa, bez powiązania z organem założycielskim, żadną więzią uznaniowych dotacji czy renty.</p>
<p>Prawdopodobnie tylko niektóre kopalnie takie jak np. „Siersza” związana bezpośrednio z elektrownią, czy „Wiktoria” związana z koksownią, będą wymagały odrębnego potraktowania. Ale to bym odsuwał jako sprawę no do szczegółowego jakiegoś rozpatrywania.</p>
<p>Sądzę, że dopiero w ramach takiego organizmu kopalnia ma szansę osiągnąć maksymalną samodzielność nie na zasadzie uznaniowo przyznanych dotacji czy preferencji podatkowych, a na zasadzie rzetelnie mierzonego wkładu w osiąganą efektywność całej jednostki. Jednostki gospodarczej, działającej w oparciu o prawa ekonomiki, na rynku międzynarodowym i krajowym.</p>
<p>Ma również szansę dyskontować korzyści, które w warunkach wysokiego oprocentowania kredytów inwestycyjnych i obrotowych przynosi zintegrowana gospodarka finansowa. Korzyści, które przynosi wspólne finansowanie i promowanie postępu technicznego, uzupełnianie potencjału produkcyjnego itd.</p>
<p>Mówię o jednostce gospodarczej funkcjonującej na prawach przedsiębiorstwa, unikając takich nazw jak kombinat czy koncern, czy wspólnota, która ma dziś określoną strukturę organizacyjną i system ekonomiczno- finansowy.</p>
<p>Postulowana jednostka integrująca kopalnie powinna mieć - moim zdaniem - nowy system ekonomiczny finansowy i nową strukturę organizacyjną, dostosowaną do tego systemu. Zarówno system jak i struktura powinny być przy tym tak zaprojektowane, aby w sumie zapewniły kopalniom i ich załogom możliwość samodzielnego, samorządnego gospodarowania i czerpania z wygospodarowanych efektów sprawiedliwych korzyści, liczonych we wszystkich kopalniach wg tych samych zasad. Także, aby zapewniały postulowanej jednostce zgodnie z potrzebami rynku i osiąganą efektywnością możliwość rozbudowy, bądź odtwarzania zdolności produkcyjnej bez decyzji i środków organu założycielskiego.</p>
<p>Postulat prof. Bojarskiego w punkcie 18 - aby budowę nowej kopalni oraz powołanie nowego przedsiębiorstwa górniczego uzależnić od organu założycielskiego, wymaga rewizji według mnie.</p>
<p>Także proponowane przesuwanie decyzji w tej problematyce na drugą połowę lat dziewięćdziesiątych, co w punkcie 18-tym pan profesor Bojarski proponuje, - jest podobne. Czas ucieka, a deficyt paliwowo- energetyczny, no grozi coraz mocniej.</p>
<p>Drugie hasło, które pan prof. Bojarski wysunął - hasło urentownienia górnictwa. Także teoretycznie biorąc bardzo prawidłowe. Jednak wykładnia przyjęta dla tego hasła przez prof. Bojarskiego nie jest jasna.</p>
<p>Sądzę, że wykładnię tą stanowi omówiona wyżej tendencja do rezygnacji z eksportu węgla, jako działalności nierentownej, to pan profesor podnosił w punkcie 6-tym referatu. Także tendencja wyrażona w następującym zdaniu w punkcie 15-tym /cytuję/: „Znaczna większość krajowego wydobycia węgla jest rentowna, ale wynikające stąd korzyści gospodarcze nie mogą być bezwiednie umniejszane przez utrzymywanie wydobycia na nierentownych poziomach i kopalniach.</p>
<p>Jeżeli mój domysł jest słuszny, to muszę powiedzieć, że tendencje te określam jako mylne. Ograniczeniem eksportu nie doprowadzimy do urentownienia kopalń, co już wspominałem. Także zamykanie kopalń nie może być traktowane jako recepta na urentownienie górnictwa. Zamykając jedną, czy nawet kilka kopalń można uzyskać tylko bardzo niewielką, doraźną poprawę sumarycznych efektów górnictwa, mierzonych na przykład z obniżeniem średniego kosztu produkcji. Niestety, płacąc za to, za ten niewielki doraźny efekt, bardzo dużymi stratami społecznymi, przemieszczanie i przekwalifikowywanie załóg i najprawdopodobniej pogłębienie nierównowagi rynkowej także stratami i zagrożeniami górniczymi, wynikającymi z konieczności utrzymywania wyrobisk i odwadniania zatrzymanych kopalni itd.</p>
<p>Hasło urentownienia kopalń trzeba rozumieć inaczej - mianowicie jako systematyczną działalność prowadzoną we wszystkich kopalniach, a nie tylko paru, którym grozi wyrok śmierci i które walczą o swe istnienie. Sednem tej działalności powinna być racjonalizacja techniczna i doskonalenie organizacji w oparciu o skuteczne systemy motywacyjne, funkcjonujące na zasadzie partycypacji.</p>
<p>Kopalniom i załogom powinno się opłacać produkować jak najwięcej dobrego węgla, po możliwie najniższym koszcie.</p>
<p>Gdy taki stan zostanie osiągnięty, reforma i urentownienie stanie się faktem, bez instrumentalnego zamykania kopalń. Nastąpi to w procesie naturalnej eliminacji i nierentownych przodków oddziałów i być może niektórych poziomów o zbyt małej koncentracji produkcji. Być może również niektórych kopalń, ale ta decyzja będzie wówczas rezultatem procesu ekonomizacji wszystkich kopalń, po osiągnięciu na rynku nadwyżek węgla. Bo wprowadzanie rynku w chorą sytuację niedoborów węglowych, nie leży w interesie kopalń.</p>
<p>Nad opracowaniem niezbędnych systemów motywacyjnych powinny podjąć prace wspólnie związki zawodowe i kopalnie wraz z zarządem przedsiębiorstwa integrującego je w całościowy organizm gospodarczy.</p>
<p>Trzecie hasło, i zbliżam się już do końca wypowiedzi - hasło urynkowienie górnictwa. Wykładnię tego hasła prof. Bojarski podaje w następujących zdaniach /cytuję/:</p>
<p>„Niezbędne jest możliwie szybkie stworzenie krajowego rynku węglowego, powiązanego z rynkiem międzynarodowym, giełdy węglowej oraz swobodnego kształtowania się ceny węgla /regulowanej pośrednio wysokością renty górniczej, opłatami celnymi oraz ewentualnie krajowymi lub zagranicznymi zakupami państwowymi”. To w punkcie 16.</p>
<p>I dalej - cytuję: „górnictwo będzie wydobywało tyle węgla, ile będzie racjonalne i opłacalne dla poszczególnych kopalń przy cenach, jakie zaakceptują odbiorcy”. Pkt 20. I koniec cytatu.</p>
<p>Otóż z taką interpretacją hasła urynkowienia górnictwa nie można się zgodzić. Trzeba pamiętać, że w całym świecie na rynku funkcjonują zarówno drobne przedsiębiorstwa - jak średnie i duże i nawet gigantyczne.</p>
<p>Rynek węgla nie tworzy się, przepraszam, rynku węgla nie tworzy się poprzez rozdrabnianie podmiotów wkraczających na rynek do skali pojedynczej kopalni, co proponuje pan profesor.</p>
<p>Węglem nie można handlować na tej samej zasadzie co pietruszką lub polonezami wystawianymi na przetarg, na katastrofalnie wygłodzonym rynku. Tu obowiązują długookresowe kontrakty zawierane w handlu międzynarodowym, porozumienia wewnątrz krajowe zawierane na całe dziesięciolecia np. stosowanie do parametrów zbudowanej elektrowni, czy kotłowni itd.</p>
<p>Trzeba, owszem, tworzyć krajowy, stabilny rynek, ale rynek paliw silnie powiązany z rynkiem międzynarodowym, ale nie wewnętrzne targowisko na węgiel z poszczególnych kopalń, zwłaszcza gdy grozi - powtarzam to - narastająca nierównowaga zaopatrzenia w paliwa całej gospodarki.</p>
<p>Prof. Bojarski proponuje, proponując kurs na trzy „U” mówi, że jest to kurs na demonopolizację. Nie jest to kurs na demonopolizację. Nie jest to niestety ścisłe, bo aby zdemonopolizować węgiel na naszym krajowym rynku trzeba by zmniejszyć udział tego [nieczytelne] w energii w bilansie paliwowo-energetycznym do około powiedzmy 30 - 50%, ale jak wiadomo w przewidywalnym horyzoncie czasowym nie jest to możliwe, nawet przy najszerszym zastosowaniu kursu na trzy „W”. Profesor mówiąc o kursie na demonopolizację mówi równocześnie o rozwoju inicjatywy i gospodarności w górnictwie, co prowadzi myślenie na fałszywą ścieżkę wiary, że przyczyną braku inicjatywy i gospodarności jest monopolistyczna pozycja gospodarującego podmiotu.</p>
<p>Również ten pogląd jest mylący, gdyż jak świadczą osiągnięcia światowych koncernów monopolizujących na przykład produkcję niektórych specjalistycznych wyrobów o inicjatywności i gospodarności decyduje cały zestaw zupełnie innych czynników wśród, których rozdrobnienie jednostek gospodarczych występuje raczej rzadko.</p>
<p>Kończąc tę wypowiedź polemiczną w stosunku do niektórych poglądów przedstawionych w referacie prof. Bojarskiego pragnę podkreślić, że spośród kilkunastu sformułowanych przez niego tez 10 zarekomendowałem już na wstępie jako w pełni nadające się do przyjęcia. Tylko trzy sprawy są dyskusyjne, ale i w nich tkwią elementy zapowiadające możliwość uzgodnienia stanowisk ku pożytkowi górnictwa i załóg.</p>
<p>Dziękuję panie przewodniczący.</p>
<p><em>Przewodniczący</em>:</p>
<p>Dziękuję bardzo panu profesorowi Lisowskiemu.</p>
<p>O głos prosił pan Pietrzyk.</p>
<p><em>Ob. A .Pietrzyk</em>:</p>
<p>Zanim oddam głos panu Kłeczkowi chciałbym panu odpowiedzieć panie Lisowski i zarazem to będzie odpowiedź w stronę koalicji rządowej.</p>
<p>Taktyka tych negocjacji tutaj została tak ustalona, że wychodzi na to, że my wychodzimy z konkretnymi propozycjami, zrobiliśmy prezentację naszych stanowisk naszej strony, a panowie ograniczacie się tylko do tego co powiedział prof. Bojarski albo co powiedział prof. Zieliński i nic więcej z tego nie wynika.</p>
<p>W związku z tym ponawiam jeszcze raz w konkretnych tematach konkretne propozycje z panów strony byśmy chcieli usłyszeć, bo będziemy na okrągło tylko słyszeć co kto z naszej strony powiedział.</p>
<p>My jako związkowcy powinniśmy mieć wasze stanowisko konkretne, rzeczowe, bo niestety posiadacie całe sztaby ludzi odpowiednio do tego przygotowanych i my od was tego musimy wymagać. Ponawiam jeszcze raz konkretne rzeczowe propozycje w konkretnych tematach.</p>
<p>Dziękuję.</p>
<p><em>Przewodniczący</em>:</p>
<p>Ja chciałbym panie Pietrzyk zaprotestować takiemu - tak zajmowanemu stanowisku. Ja cały czas od początku, jeżeli panowie uprzejmie słuchają chcę iść w tym kierunku, żebyśmy załatwiali konkretne tematy. Ale nie może to też być tak, że racje tylko panowie mają, że nie mamy my możliwości przedstawienia swoich racji. Jeżeli mówił pan prof. Bojarski i przedkładał pewne propozycje, to i pan profesor Lisowski miał prawo przedłożyć pewne propozycje i te propozycje przedłożył, one są dość konkretne. Te konkretne propozycje przedłożył pan Klonowski. Te konkretne propozycje przedłożył pan Ziaja z Miedzi, należy teraz tylko wybrać ze tego co jest najistotniejsze, uzgodnić i posuwać się do przodu. My bierzemy pod uwagę bardzo konkretne propozycje, mamy propozycje pana Polmańskiego, który w pierwszym dniu - w czasie prezentacji stanowisk przedłożył, bierzemy je pod uwagę, wszystkie sprawy bierzemy pod uwagę, [nieczytelne] do tego, żeby każda ze stron miała możliwość wypowiedzenia się do końca.</p>
<p>Poza tym nie chciałbym być źle zrozumiały, ale mnie tutaj panowie poprawią jeżeli nie mam racji, jak ja rozumiem ideę Okrągłego Stołu to nie jest to idea negocjacji, a jest to idea domówienia się i porozumienia. Są to dwie różne sprawy.</p>
<p>Dziękuję bardzo.</p>
<p>Proszę bardzo głos ma pan Pietrzyk.</p>
<p><em>Ob. A. Pietrzyk</em>:</p>
<p>Ja chciałem odpowiedzieć, bo akurat w tym co pan powiedział panie Wilczek i panie Gustek przepraszam, pan tu twierdził akurat moją tezę tego wszystkiego, bo akurat wypowiedź, prof. Lisowskiego była bardzo polemiczna w stosunku do prof. Bojarskiego. A jako, że chcemy tu uniknąć polemik, w związku z tym twierdzimy jednoznacznie, propozycja, jeżeli [nieczytelne] nie miała nic wspólnego ostatecznie z czasem pracy, akurat ten temat tu jest w tym czasie - akurat powinien być poruszany tylko i wyłącznie, a to było już wyjście dalej.</p>
<p>Bilans energetyczny i wydobycie węgla i dalej, i dalej - i tak będziemy brnęli, rozwadniali i będziemy stali w miejscu.</p>
<p>Niech bym usłyszał jednoznacznie od prof. Lisowskiego jest on jest za 4-brygadowym systemem pracy, w którym kierunku tu już głosy z waszej strony padły, to zrozumiałbym, to i wiedzielibyśmy wyraźnie jednoznacznie, że w 1980 taki system był wprowadzony on się nie sprawdził i w większej części był powodem fali strajków, która się przewinęła przez ten kraj i szczególnie w górnictwie.</p>
<p>Dziękuję.</p>
<p><em>Przewodniczący</em>:</p>
<p>Dziękuję.</p>
<p>Jeżeli mogę panie przewodniczący Pietrzyk przy tym stole dobrze jest, że są polemiki, dlatego że my musimy wypracować jakieś zdanie, nie możemy siąść i zgodzić się wy na nasze propozycje albo my na wasze propozycje. Musimy znaleźć jakiś kompromis, środek, który załatwia sprawę, nie możemy znowu tak stawiać sprawę, że przez ileś tam lat partia miała monopol na rację, a teraz to będzie miała opozycja monopol na rację. My musimy mieć rację wspólną - narodową, żeby w tym kraju było lepiej. W tym duchu ja siedzę tutaj, zgodziłem się siedzieć jako współprzewodniczący tego „stołu”.</p>
<p>Dziękuję bardzo.</p>
<p><em>Ob. A. Pietrzyk</em>:</p>
<p>Akurat sobie sam nacisnę i udzielę głosu. To nie jest to, że my mamy rację. To nie jest to. Nie wiem jak my w tak prostych sprawach w tej chwili nie możemy się zrozumieć. To jest to, że wy panowie dysponujecie niesamowitym sztabem ludzi naukowców na których z kolei my pracujemy. My pracujemy, bo ktoś na coś robi i od każdego tu się czegoś oczekuje. I my oczekujemy od was konkretnej propozycji. Staliśmy na jednej nodze przez 7 lat, od 13 grudnia 1981 roku. Wtedy nam zabrano wolne soboty i gdy w dwóch, trzech zadaniach wy teraz sformułujecie jak wy widzicie pracę w górnictwie, dwóch - czas pracy wtedy dla nas to jest bardzo jasne i jasne to jest dla naszych ludzi na zakładach pracy, w kopalniach z którymi my mamy styczność na bieżąco.</p>
<p>I dyskutujmy nad sprawami zasadniczymi.</p>
<p>Dziękuję.</p>
<p>Jeżeli już jestem przy głosie, w związku z tym prof. Kłeczek prosi o głos.</p>
<p><em>Ob. Zdzisław Kłeczek</em>:</p>
<p>Niezależnie od prezentowanych zarówno dzisiaj jak i na ostatnim naszym posiedzeniu w sobotę poglądów i zaistniałych rozbieżności na temat czasu pracy wydaje mi się, że należałoby się zgodzić z faktem, że w aktualnej sytuacji jeden z najcięższych zawodów, jakim jest zawód górnika charakteryzuje się 6-dniowym tygodniem pracy.</p>
<p>Stan ten jest powodem wielu negatywnych zjawisk, o których to zjawiskach w tym gronie mam wrażenie nie ma potrzeby się wzajemnie przekonywać, lecz niestety prawda jest taka, że środki masowego przekazu faszerują opinię społeczną między innymi o bajońskich zarobkach górników, o nieefektywności górnictwa węglowego, o tym, że przemysł wydobywczy przez określone naciski na rząd zapewnia sobie różnorodne preferencje, będąc de facto przemysłem kryzysogennym.</p>
<p>Przed kilkoma, dwoma tygodniami w „Przeglądzie Technicznym” pan Szpilewicz w artykule „Energetyczne mity” sugeruje, że kryzysem ekonomiczno-gospodarczym należy obarczyć przemysł wydobywczy węgla kamiennego, natomiast nie pisze ani słowem o tym, że górnicza grupa zawodowa jest w kraju, w stosunku do ogółu zatrudnionych dyskryminowana, że ma miejsce naruszenia ustawodawstwa o Międzynarodowej Organizacji Pracy, o warunkach pracy w górnictwie podziemnym. Nie pisze o tym, że istnieje problem stanu zdrowia górników, zwiększonej podatności na wypadki, problem chorób zawodowych i przedwczesne przechodzenie na renty inwalidzkie.</p>
<p>Proszę zatem nie dziwić się, że strona opozycyjna w swych postulatach domaga się w stanowczy sposób realizacji Porozumień Jastrzębskich z 3 września 1980 r. Porozumienia w zakresie obietnicy wprowadzenia wolnych sobót w górnictwie.</p>
<p>Stanowisko strony rządowej w tej sprawie przedstawił w ub. sobotę pan dr. Zbigniew Klonowski stwierdzając m.in., że w wyniku drastycznego niedoinwestowania przemysłu węgla kamiennego w ostatnim 10-leciu nie widzi się aktualnie możliwości zwiększenia jego wydobycia, pomimo, że taki wzrost przewidziano w narodowym planie społeczno-gospodarczym. Nie kwestionując absolutnie faktu niedoinwestowania górnictwa węglowego - o czym za chwilę - należałoby zapytać, z czego wynika potrzeba wzrostu wydobycia węgla?</p>
<p>Otóż odnoszę wrażenie, że wynika ona ze zwiększonego zapotrzebowania węgla na cele produkcyjne - o tym świadczą statystyki. Sedno sprawy bowiem leży w energochłonności przemysłów przetwórczych w naszym kraju. Mimo, że stwierdzenie w tym gronie zapewne jest truizmem, pozwolę sobie zacytować dane z raportu Banku Światowego dotyczące energochłonności wytworzonego dochodu u nas w kraju. Energochłonności mierzonej wkładem energii pierwotnej na jednostkę wartości produktu globalnego brutto. Energochłonność ta wynosi w Republice Federalnej Niemiec - 0,63 kilograma paliwa umownego na jednostkę wartości produktu. W Wielkiej Brytanii - 0,61 kilograma, we Francji - 0,44, zaś w Polsce - 2,32 kg paliwa umownego na jednostkę dochodu, z tendencją dalszego wzrostu.</p>
<p>O potrzebie oszczędności energii, restrukturyzacji przemysłu ciężkiego w Polsce mówi się od lat, lecz niestety, są to tylko pobożne życzenia. Skoro stanowisko strony rządowej wypowiedziane w ub. sobotę w referacie pana dr. Klonowskiego zawiera stwierdzenie, że „zakładany w bieżącej 5-latce program zaoszczędzenia około 20 mln ton paliwa umownego nie dał spodziewanych efektów” to dlaczego w tym samym stanowisku mówi się, że deficyty w możliwościach zaspokajania potrzeb gospodarki narodowej na węgiel kamienny spowodują, bądź to katastrofę energetyczną, bądź też stworzą konieczność importu znacznych ilości innych nośników energii.</p>
<p>Skoro w całym kraju obowiązuje 5-dniowy tydzień pracy, to dlaczego - pytam - za katastrofę energetyczną czyni się odpowiedzialnym górnika, który też ma prawo do 5 dni pracy w tygodniu. Czyż nie mają udziału w tej ponurej prognozie przyszłości ci, którzy nie uczynili prawdę powiedziawszy nie w ubiegłych latach, aby mimo alarmującej, bo istniejącej od 1975 r. sytuacji, oszczędnie gospodarować energią i przejść do restrukturyzacji przemysłu przetwórczego. Nie dostrzegając ekonomicznych potrzeb nie tylko inwestowania, lecz również potrzeby odtwarzania zasobów, czyli prostej reprodukcji, w dalszym ciągu narzucana jest naszemu górnictwu wynikająca ze stalinowskiego systemu, scentralizowanej gospodarki nakazowo-rozdzielczej, proilościowa polityka eksploatacyjna. Przejawem tej polityki moim zdaniem jest m.in. założone na 1989 r. wydobycie w wysokości 190 mln ton węgla, którego realizacja w systemie 5-dniowego tygodnia pracy kopalń - stwierdzają to wszyscy - jest niemożliwa.</p>
<p>W tej sytuacji istnieją dwa wyjścia albo przystosować rozchód węgla do realnego wydobycia, albo też usankcjonować 6-dniowy tydzień pracy kopalń. Rozwiązanie drugie jednak jest nie do przyjęcia na dłuższą metę, bowiem może okazać się, jak to wykazuje dotychczasowa praktyka, że w niedalekiej przyszłości i 7-dniowy tydzień pracy oraz 4-brygadowy system pracy nie zabezpieczy potrzeb energochłonnego przemysłu przetwórczego.</p>
<p>Potrzebą chwili zatem staje się prawdziwa restrukturyzacja przemysłu, szeroko zakrojona akcja oszczędzania węgla i te wszystkie przedsięwzięcia, które opierają się na rzetelnym rachunku ekonomicznym.</p>
<p>Mój przedmówca, prof. Andrzej Lisowski w swym raporcie z października 1988 r. zatytułowanym „Efektywność górnictwa węglowego w świetle faktów” pisze: „górnictwo węglowe nie powinno być dłużej manipulowane przez centrum w kierunku polityki proilościowej. Ma to być normalny wielozakładowy podmiot gospodarczy działający na prawach samofinansującego się przedsiębiorstwa, odpowiedzialnego za siebie i za swój rozwój”.</p>
<p>Jestem osobiście przekonany i wyrażam taki pogląd, że realizacja tej właśnie zasady w praktyce, w sposób racjonalny ekonomicznie i jednoznaczny, sądzę też, że niejako w sposób automatyczny pozwoli rozwiązać problem czasu pracy w górnictwie.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo. Kto z państwa?</p>
<p>Pan Moric.</p>
<p><em>Ob. Rajmund Moric</em>:</p>
<p>Szanowni Państwo!</p>
<p>To, że rozpocznę swoją wypowiedź od apelowania o „niegadulstwo”, nie będzie świadczyło, że potem będę mówił 15 minut. Broń Boże, powiem krótko.</p>
<p>Jak państwo zauważyli, nasza strona nie zabiera zbyt dużo czasu w dyskusji i jeżeli mówi, to ma też konkretne propozycje, chociaż na masówkach nie wszyscy to zauważają. Proszę mi wybaczyć, musiałem to powiedzieć. Złożyliśmy jako Federacja konkretne propozycje w zakresie czasu pracy.</p>
<p>Zdajemy sobie sprawę, że naszym obowiązkiem jest zapewnić krajowi surowce. Ale też i naszym obowiązkiem, tutaj siedzących przy tym stole, jest zapewnić spokój społeczny. I zdajemy sobie sprawę, że bez tego spokoju społecznego nie będzie też i węgla. Jest to tożsame. I tu nie ma elementów przetargowych.</p>
<p>Sprawą oczywiście dużego znaczenia jest w naszych rozmowach sprawa zapewnienia odpowiedniej ilości paliw dla kraju w kontekście kryzysu energetycznego. Ja powiem inaczej. Jeżeli my pewnych rozwiązań korzystnych dla ludzi pracy w zakresie czasu pracy nie zrobimy w tej chwili, to za rok, dwa będzie jeszcze gorzej. Bo jeszcze przez rok, dwa gospodarkę utrzymamy w świadomości łatwego dostępu do źródeł energii. I później, za dwa, trzy lata rozmawiając na te tematy będzie jeszcze gorzej.</p>
<p>W związku z tym, aby pójść konstruktywnie do przodu, proponuję, jeżeli można, zacząć spisywać protokół uzgodnień, jeżeli się wszystkie strony zgodzą. Wydaje mi się, że na tą porę nie było żadnych tutaj rozbieżności, że planowanie wydobycia w górnictwie należy opierać na 5-dniowym tygodniu pracy. I sądzę i proponuję, żeby to mogło być jednym z pierwszych elementów zapisu, nazwijmy to, naszego wspólnego stanowiska, czy porozumienia.</p>
<p>Oczywiście, musiałaby być klauzula w tym zawarta, że dotyczy to od roku 1990 - bądźmy realistami. Natomiast na rok 1989 proponuję, żeby dokonać ewentualnie zmian w CPR po półroczu, w zależności od rozwoju produkcji, jaka nastąpi.</p>
<p>Jeżeli chodzi o sprawy - ponieważ lubię być bardzo konkretny - sprawy czasu pracy. Opowiedzieliśmy się jako Federacja, państwo to chyba zauważyli, za dobrowolnością pracy w soboty. I tą dobrowolność nieraz może i krzykiem i szumem staramy się wyegzekwować, bo zdajemy sobie sprawę, że podpisane ustalenia, a praktyka to są dwie różne rzeczy.</p>
<p>I w tym układzie, gdyby państwo się zgodzili, jeżeli wszystkie strony się zgodzą to dobrze, jak nie wszystkie, to tyle ile się zgodzą, żeby zapisać jako uzgodnione, czy nieuzgodnione, że jesteśmy za dobrowolnością pracy w sobotę i to od dnia 1 stycznia tego roku.</p>
<p>Chcę też powiedzieć, że naszym zdaniem taki zapis konsumuje również propozycje, które dała druga strona. Chociaż wiem, że jest pewne „ale”. Różnica polega na tym, że my nie mówimy o zakazie pracy w soboty, a mówimy ściśle tak, jak jest w Porozumieniach Jastrzębskich, o dobrowolności pracy w soboty. I o wydłużaniu spraw wypoczynku, czasu urlopowego dla załóg.</p>
<p>I w pkt. 3 proponujemy, żeby wszystkie strony, jeżeli się na to zgodzą, zgodziły się w ustaleniach, w uzgodnieniach zapisać, że wszyscy domagamy się od władz państwowych rzetelnego traktowania i efektywnego wykonywania oszczędności w zakresie surowców energetycznych i wszystkich innych. Bo trzeba wiedzieć, że to nie tylko sprawa górnictwa, ale surowców pozostałych również.</p>
<p>Takie trzy tematy, gdyby państwo się zgodzili, mogłyby służyć do praktycznego zapisu przez zespół roboczy, który moglibyśmy wyłonić.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo panu Moricowi. Pan Pietrzyk ma głos.</p>
<p><em>Ob. A. Pietrzyk</em>:</p>
<p>Proszę - głos zabierze pan Stanisław Węglarz.</p>
<p><em>Przewodniczący</em>:</p>
<p>Pan Węglarz.</p>
<p><em>Ob. Stanisław Węglarz</em>:</p>
<p>Ja chciałbym tutaj ustosunkować się do wypowiedzi pana Morica.</p>
<p>W swojej wypowiedzi stwierdził pan, że naszym obowiązkiem jest zapewnić spokój społeczny. Proszę pana - jeżeli pańska Federacja będzie zawierać porozumienia płacowe typu „Wałbrzych” i inne, to będziemy mieli zawsze bałagan.</p>
<p>Dziękuję.</p>
<p><em>Przewodniczący</em>:</p>
<p>Dziękuję bardzo. Pan Moric.</p>
<p><em>Ob. Moric</em>:</p>
<p>Proszę panów, tak się składa, że ja niemalże przy każdym stoliku składam oświadczenia, to już niedobrze.</p>
<p>Ja bym bardzo prosił, żeby nie robić pewnych wycieczek. Powiedzieliśmy tutaj z pełną odpowiedzialnością, nie kryjąc tego, że sprawa „wałbrzyska” jest pewną niedoróbką części naszej struktury, powiedziałem to.</p>
<p>Natomiast proszę panów, życzę panom w państwa działalności, aby panowie nie popełnili podobnych pomyłek.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo panu Moricowi. Kto z państwa jeszcze na ten temat.</p>
<p>Pan Pietrzyk.</p>
<p><em>Ob. A. Pietrzyk</em>:</p>
<p>Ja tylko chciałem udzielić głosu panu Henrykowi Karasiowi.</p>
<p><em>Przewodniczący</em>:</p>
<p>Proszę bardzo - pan Karaś.</p>
<p><em>Ob. Henryk Karaś</em>:</p>
<p>Zagłębie Miedziowe „Solidarność” - Henryk Karaś. Ja jeszcze chciałbym uzupełnić wypowiedź pana prof. Kłeczka. Mam pytanie - dlaczego strona rządowa, upierając się przy dotychczasowym wydobyciu węgla nie naciska na przemysł przetwarzający węgiel w energię, by wprowadzał energooszczędne technologie.</p>
<p>Europa Zachodnia została zmuszona do tego roku w latach kryzysu naftowego. Mechanizm był bardzo skuteczny. Znacznie zmniejszono zużycie energii w gospodarce tych krajów, bez spadku stopy życiowej mieszkańców Europy Zachodniej. Dlaczego nie miałby on zadziałać w warunkach wprowadzonej przez nas reformy gospodarczej?</p>
<p>Sprawa jest możliwa do zrealizowania, skoro inni szybko i skutecznie rozwiązują te problemy w warunkach gospodarki rynkowej. Czy mamy dalej wypuszczać energię w powietrze, tak jak to ma miejsce w naszym kraju?</p>
<p>Ja nie usłyszałem z panów strony żadnego programu zmuszającego przemysł do zmniejszenia zużycia węgla jako podstawowego nośnika energii. Na razie zmuszamy do oszczędzania odbiorców indywidualnych, a to co zaoszczędziliśmy na nich idzie w powietrze w naszym energochłonnym przemyśle.</p>
<p>I jeszcze chciałbym ustosunkować się do wypowiedzi pana dyr. Ziaji, do tez, które zostały przedstawione przez pana dyrektora na ostatnim spotkaniu. Wystąpienie moje dotyczy czasu pracy w górnictwie i związanej z tym nieuzasadnionej według nas presji na maksymalizację wydobycia surowców w zagłębiu miedziowym.</p>
<p>Od początku istnienia zagłębia miedziowego obserwujemy stały nacisk na realizację ilościowego programu wydobycia i produkcji miedzi, przy jednoczesny pomijaniu efektywności ekonomicznej. Odbywało się to pod stałą presją aparatu politycznego, przy jednoczesnym sprzężeniu zarobków załóg i kierownictwa kopalń z wielkością wydobycia. Przykładem tego było wprowadzenie systemu 4-brygadowego w zakładach górniczych w latach siedemdziesiątych, a obecnie wprowadzenie przymusu ekonomicznego do pracy w sobotę i w niedzielę w postaci uchwały nr 199.</p>
<p>W wyniku kryzysu gospodarczego nie zostały osiągnięte zamierzenia, dotyczące docelowej produkcji miedzi w ilości 500 tys. ton rocznie i wydobycia węgla w ilości 220 - 250 mln ton w latach dziewięćdziesiątych.</p>
<p>Skupianie uwagi na ilości wydobycia powoduje wymierne straty ekonomiczne tj. pogarszanie się jakości kopalin, marnotrawstwo materiałów, nieracjonalną eksploatację złóż, fatalną obsługę i wykorzystanie maszyn.</p>
<p>Pojawiają się również koszty społeczne, sygnalizowane już w przemówieniach pana prof. Bojarskiego i pana Polmańskiego. To, że w Europie Zachodniej wprowadzono w latach trzydziestych 5-dniowy tydzień pracy w górnictwie nie było socjalnym podarunkiem właścicieli kopalń, niezależnie czy było nim państwo, czy osoby prywatne. Była to uzasadniona technologicznie przerwa w pracy, w czasie której ludzie musieli zregenerować swoje siły, a techniczne wyposażenie kopalni poddawane było w tym czasie przeglądowi, naprawom i konserwacji. Miało to zapewnić bezawaryjny i ciągły proces pracy zakładu górniczego w ciągu następnych pięciu dni pracy, co u nas nie ma miejsca.</p>
<p>Przedłużanie nacisku na wzrost ilości wydobycia kopalin dla uzyskania niezbędnych dewiz odsuwa górnictwo od sprawnego, pro...</p>
<p><em>Przewodniczący</em>:</p>
<p>Przepraszam pana bardzo. Kolego współprzewodniczący, czy myśmy wyrazili zgodę na robienie zdjęć w czasie obrad naszego podzespołu?</p>
<p><em>Ob. Henryk Karaś</em>:</p>
<p>Powtórzę to jeszcze raz - przedłużanie nacisku na wzrost ilości wydobycia kopalin dla uzyskania niezbędnych dewiz, odsuwa górnictwo od sprawnego, proefektywnościowego systemu ekonomicznego, który powinniśmy wprowadzić w naszym kraju.</p>
<p>Dążność do wydobycia jak największej ilości rudy miedzi z naszego zagłębia, spowodowała to, że pod koniec lat siedemdziesiątych, uruchomiono z marszu kolejną kopalnię miedzi „Sieroszowice” bez dokładnego rozpoznania geologicznego, bez przygotowanych i sprawdzonych technologii eksploatacji, uwzględniających wybieranie cienkiego złoża. Kopalnia istnieje już 8 lat aż do teraz, do chwili obecnej, nie rozwiązano w kombinacie problemu przygotowania nowej generacji niskich maszyn oraz systemów eksploatacji, stwarzających możliwość wybierania złoża furtą dopasowaną do naturalnej miąższości złoża.</p>
<p>Nie przekonują więc nas informacje, które podał na ostatnim posiedzeniu dyrektor Ziaja odnośnie strat, jakie poniesie polska gospodarka z tytułu obniżenia się produkcji miedzi i srebra, po wprowadzeniu 5-dniowego tygodnia pracy w kopalniach LGOM.</p>
<p>Trudno mówić o stratach, jeżeli dzięki spokojnemu i dokładnemu wybieraniu złoża przedłużymy okres eksploatacji kopalni chociażby o dziesięć lat.</p>
<p>Cały nacisk należy kierować nie na coraz większe wydobycia i związany z tym eksport miedzi i srebra, ale na zmniejszenie strat miedzi w złożu, odzysk pierwiastków towarzyszących, czy poprawę organizacji pracy.</p>
<p>Uruchomienie reguł systemu efektywnościowego pozwoli na ekonomiczne wykorzystanie zasobów rud miedzi. Powinno się więc wprowadzić opłaty za niewykorzystane i pozostawione zasoby złóż w oparciu na przykład o normatywny wskaźnik wybrania złoża, czy wprowadzenie mechanizmu zmuszającego kopalnie do zmniejszania zubożenia rudy.</p>
<p>Aby podkreślić konieczność racjonalnej gospodarki złożem miedzi, należy stwierdzić, że na przełomie roku 2010 produkcja miedzi może zmaleć i w tym okresie z eksportera miedzi możemy stać się jej importerem.</p>
<p>Nie przekonuje nas również argument, że w przypadku wprowadzenia 5-dniowego tygodnia pracy kopalnie miedzi Lubin i Polkowice staną się deficytowe. Wygląda na to, że te kopalnie wykorzystały wszystkie możliwości tkwiące w organizacji pracy, w oszczędności materiałów, w racjonalizacji gospodarki sprzętem i maszynami. A tak chyba nie jest.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo. Szanowni panowie, organizatorzy nas prosili, żebyśmy o godzinie drugiej byli na obiedzie.</p>
<p>Ja bym proponował przerwę obiadową. Proszę pan Pietrzyk.</p>
<p><em>Ob. A. Pietrzyk</em>:</p>
<p>Mamy sporządzony zapis, który proponowałbym odczytać i przyjąć go tu, jeżeli on jest do przyjęcia.</p>
<p><em>Ob. Leszek Piotrowski</em>:</p>
<p>Jako członek zespołu 5-osobowego wytypowanego przez nas wszystkich do opracowania projektu pisma związanego z tymi dniówkami usprawiedliwionymi, które są przeszkodą do wypłaty 14-tej pensji, czy przynajmniej były teraz przeszkodą, proponujemy taki tekst:</p>
<p>„Warszawa, dnia 2 marca 1989 r.</p>
<p>Minister Przemysłu w Warszawie.</p>
<p>Podzespół do spraw Górnictwa „okrągłego stołu” obradujący w dniu 2 marca 1989 r. zwraca się do Obywatela Ministra o rozważenie w trybie wyjątkowym za rok 1988 możliwości dokonania wypłat górnikom uprawnionym do uzyskania należności z tytułu tzw. czternastej pensji, którzy przekroczyli wymiar 6 dniówek nieobecności w pracy usprawiedliwionych tzw. dniówek „x” . Sprawa ta związana jest z pismem pracowników kopalni węgla kamiennego „Manifest Lipcowy” z dnia 28 lutego 1989 r. wniesiona na nasze obrady”.</p>
<p>W podpisie:</p>
<p>Marian Gustek, Alojzy Pietrzyk, Rajmund Moric.</p>
<p>Proszę o rozważenie zasadności takiego załatwienia sprawy.</p>
<p><em>Przewodniczący</em>:</p>
<p>Dziękuję bardzo. Kto ma uwagi?</p>
<p><em>Prof. Zieliński</em>:</p>
<p>Chciałem zapytać czy tutaj ta formuła nie jest zbyt szeroka, bo tam chodzi o wszystkie te dni, czy chodzi o te, które się wiążą z tym pismem, prawda? Czy to jest dość precyzyjnie napisane?</p>
<p>Chodzi o wyjaśnienie tego.</p>
<p><em>Przewodniczący</em>:</p>
<p>Przepraszam bardzo. Ja proponuję, żeby do tego tekstu to pismo górników kopalni „Manifest Lipcowy” załączyć jako dokument, jako załącznik do tego pisma, bo pan minister Wilczek czy jego służby zaczną czytać i chciałyby wiedzieć co w tym liście było napisane.</p>
<p>Natomiast ja do treści pisma nie wnoszę uwag.</p>
<p><em>Ob. Stawski</em>:</p>
<p>To pismo jest o ministra Wilczka. Panie przewodniczący, jeśli mogę odpowiedzieć bezpośrednio na pańską uwagę, zresztą słuszną.</p>
<p>Więc pismo kopalni „Manifest Lipcowy” chciałem tutaj jako załącznik do tego pisma wymienić, ale zwrócono mi słusznie uwagę, że to zrobili już sami górnicy - to pismo tak jest.</p>
<p>I zapewniono mnie, w szczególności pan dyrektor Kapłanek, że minister zna to pismo, więc nie ma powodu go dołączać do tego pisma, które teraz żeśmy przygotowali.</p>
<p>Natomiast jeśli idzie o pana profesora Zielińskiego, to dobrze zrozumiał to pismo, nie rozróżniajmy tego co jest rozróżnione.</p>
<p>Dziękuję.</p>
<p><em>Przewodniczący</em>:</p>
<p>Dziękuję bardzo. Pan Pietrzyk.</p>
<p><em>Ob. A. Pietrzyk</em>:</p>
<p>Głos ma Grzegorz Stawski.</p>
<p><em>Ob. Grzegorz Stawski</em>:</p>
<p>Ja mam taką jeszcze jedną uwagę w związku z tekstem tego pisma, żeby to nie zostało odczytane znowu opatrznie. Tutaj jest napisane w trybie wyjątkowym możliwości dokonania wypłat górnikom uprawnionym do uzyskania należności z tytułu tak zwanej 14 pensji. Ja oczywiście rozumiem, że dotychczasowe ustalenia odnośnie nie liczenia tych ilości dniówek chorobowych, które do tej pory zostało rozwiązane przez kolegów z Federacji, w treść tego pisma wejdzie.</p>
<p>Czyli uważamy, że ta sprawa tych dniówek chorobowych jest to jakby - jeszcze raz, żeby wszystko było jasne do samego końca, że ludzie, którzy mają „x” dniówki, a ich ilość dniówek chorobowych w związku z tym zapisem nie uprawniałaby ich do czternastej pensji, jest załatwiona tamtym aktem, który załatwił OPZZ, tak to należy rozumieć.</p>
<p>Dobrze, dziękuję.</p>
<p><em>Przewodniczący</em>:</p>
<p>Dziękuję bardzo.</p>
<p>Ja proponuję, żebyśmy przyjęli tekst tego pisma i żeby to przekazać jeszcze dzisiaj do Ministerstwa Przemysłu.</p>
<p>Po prostu ktoś pojedzie, zawiezie to.</p>
<p><em>A. Pietrzyk</em>:</p>
<p>Tak oczywiście z naszej strony jest zgoda.</p>
<p><em>Przewodniczący</em>:</p>
<p>Jeżeli tak, proponuję przerwę do godziny 15-tej.</p>
<p>/Przerwa/.</p>
<p></p>
<p>/Po przerwie/.</p>
<p><em>Przewodniczący</em>:</p>
<p>Proszę o zajmowanie miejsc. Przystępujemy do dalszej części obrad. Kto w sprawie czasu pracy chce jeszcze zabrać głos?</p>
<p><em>Ob. A. Pietrzyk</em>:</p>
<p>Proszę Władysław Grocki.</p>
<p><em>Ob. Władysław Grocki</em>:</p>
<p>Proszę Państwa! Chciałbym przedstawić taką sprawę, sprawę tygodnia pracy w górnictwie węglowym, jest ta sprawa jak gdyby nie doszliśmy na razie do żadnego porozumienia w tej kwestii ze względu na argumenty wysuwane przez stronę rządową mianowicie bilans energetyczny - potrzeby kraju, trochę inaczej sytuacja wygląda w górnictwie miedziowym i tu takich uwarunkowań nie ma, i zresztą my tych uwarunkowań, które strona rządowa przedstawiła nie przyjmujemy.</p>
<p>Wobec tego podchodzę do spraw w ten sposób, czy tu w tej chwili może zapaść decyzja konkretnie o 5 dniach pracy w górnictwie miedziowym. Zresztą w całym górnictwie metali kolorowych?</p>
<p>Dziękuję.</p>
<p><em>Przewodniczący</em>:</p>
<p>Dziękuję bardzo</p>
<p>Czy ktoś z państwa jeszcze?</p>
<p>Rozumiem, że pan dyrektor Ziaja, proszę uprzejmie.</p>
<p><em>Dyrektor Ziaja</em>:</p>
<p>Zastanawiałem się dość długo nad konwencją mojego wystąpienia w dyskusji, zakładałem również, że będę musiał się w swoim wystąpieniu ustosunkować do wypowiedzi mojego szanownego przedmówcy inż. Karasia i zastanawiam się również nad tym, czy nie zarezerwować sobie pewnej rezerwy czasu na to, aby wystąpienie to napisać w godzinach popołudniowych, aby ewentualnie jutro w sposób może bardziej zorganizowany, w sposób bardziej przemyślany zaprezentować na jutrzejszym spotkaniu.</p>
<p>Otóż ja osobiście uważam, że ponieważ efektywność naszych obrad przy Okrągłym Stole obrad na temat 10 spraw jakie podczas poprzednich ustaleń zrobiliśmy sobie, zależy od bardziej konkretnego podejścia do właśnie tych konkretnych tematów. Dlatego też jakiekolwiek obszerne repliki na wystąpienia przedmówców, którzy nie wiem czy z przyczyn subiektywnych czy z jakichś innych przyczyn przez brak pełnej informacji o przemyśle, nie przedstawiają tych wszystkich zagadnień dotyczących przemysłu miedziowego w sposób zgodny z rzeczywistością, w sposób racjonalny.</p>
<p>Dlatego też a vista parę moich uwag na wstępie, bo później jeszcze ustosunkuję się do sprawy czasu pracy w przemyśle miedziowym w górnictwie miedziowym, parę moich uwag niejako w odpowiedzi panu inżynierowi Karasiowi.</p>
<p>Otóż w swoim wystąpieniu na poprzednim naszym spotkaniu, w części początkowej, informowałem uczestników Okrągłego Stołu o pewnych faktach związanych z przemysłem miedziowym. Nie sugerowałem nic na temat presji wywieranej przez jakieś tam środowiska w tym przemyśle lub poza przemysłem czy też polityczne środowiska, na temat maksymalizacji wydobycia w górnictwie i automatycznie później przerobu tej rudy i procesu hutniczego.</p>
<p>Obecny poziom wydobycia rudy miedzi jest poziomem utrzymywanym od lat i na dobrą sprawę począwszy od przełomu lat 1980 - 1981 w tym względzie nie nastąpił żaden postęp jeżeli chodzi o wielkość wydobycia, żaden postęp podkreślam to. Około 29 do 30 milionów ton rudy było wydobywane i jest. Jeżeli są jakieś wahnięcia w tym zakresie wynikają one wyłącznie z oddawania [nieczytelne] zdolności produkcyjnych, a nie na skutek forsowania organizacyjnego czy też powiedzmy sobie z jakichś innych przyczyn pracy kopalń obliczonych na określoną zdolność wydobywczą.</p>
<p>Dla udowodnienia tej tezy przytoczę tylko jeden przykład, mojej macierzystej kopalni „Luboń” gdzie w 1979 roku w systemie 4-brygadowym kopalnia osiągała wydobycie ponad 8 miliomów ton na rok, obecnie już od 8 lat przy zmianie systemu organizacji pracy wydobycie to utrzymuje się w sposób systematyczny na poziomie 7 400 – 7 500 tysięcy ton.</p>
<p>Podobnie sytuacja ma się w kopalni „Rudna”, w kopalni „Polkowice”, które tak jak i kopienia „Luboń” również utrzymuje od wielu lat ten sam poziom wydobycia. Trudno tu mówić o maksymalizacji wydobycia. Ten poziom wydobycia, utrzymywanie tego poziomu wydobycia wynika wyłącznie z stanowiska kopalń, gdyż dla każdego jest oczywiste, że w sytuacji obiektywnej naszej, przy spadku zawartości miedzi w wydobywanej rudzie, utrzymanie poziomu wydobycia ma ewidentny wpływ, nie mówię, że wyłączny wpływ, ale ewidentny wpływ na efektywność pracy tych kopalń, co tutaj między innymi podkreślił pan inż. Karaś.</p>
<p>To byłyby uwagi dotyczące tej presji na maksymalne wydobycie.</p>
<p>Nie zgadzam się z twierdzeniem, z tezą, że jakoby w tym ferworze walki o maksymalizację wydobycia pomijano efektywność ekonomiczną. Otóż stwierdzam z całą odpowiedzialnością, że właśnie kombinat górniczo-hutniczy miedzi, kopalnie tego kombinatu i huty cechują się bardzo wysoką efektywnością ekonomiczną i ona między innymi wynika właśnie z tego kierunku zainteresowań, które tam się cechują od lat około 15 - kiedy już poziom wydobycia i produkcji miedzi w koncentracie był odpowiednio wysoki.</p>
<p>My jesteśmy przedsiębiorstwem wielozakładowym, które już od wielu lat jest przedsiębiorstwem samofinansującym się, mimo iż przedsiębiorstwo to tylko niecałe 50% produkcji miedzi elektrolitycznej rozlicza, sprzedaje po cenach światowych, natomiast pozostałe 50 czy 55 produkcji zbywa na rynek, dla odbiorców wewnątrz kraju, po cenach wewnętrznych - krajowych, które nie są odzwierciedleniem cen światowych.</p>
<p>W ubiegłym roku o ile dobrze pamiętam 60% tej produkcji zostało skierowane i sprzedane, a poza tym cena światowa, cena wewnętrzna stanowi 60% ceny światowej w przeliczeniu oczywiście na złotówki polskie przy kursie dolara około 500 - 520 złotych. Dlatego to jest problem tej efektywności w naszym przemyśle to jest jeden z podstawowych problemów, że dzisiaj - nie tylko dzisiaj, ale od lat się mówi o tym, że przedsiębiorstwo nie może pracować bez efektywnie... nie może powiedzmy prowadzić jakiejkolwiek... liczyć na jakiekolwiek dotacje, bo przecież musi gospodarce narodowej przysparzać dochodu narodowego, czyli będzie się do niego dopłacać, trudno mówić o efektywności takiej działalności gospodarczej, w ogóle o celowości takiej działalności gospodarczej.</p>
<p>Parę uwag na temat poglądu jakoby - może nie dokładnie przytoczę, bo szybko zapisywałem - poglądu wyrażonego przez pana inż. Karasia, na temat fatalnego stanu obsługi maszyn i urządzeń, konserwacji, fatalnego współczynnika wykorzystania maszyn.</p>
<p>Nie wiem skąd pan inżynier brał te informacje, ja mam pogląd całkowicie inny, chociaż nie twierdzę, że w tej dziedzinie - kopalnie, przemysł nasz zrobił wszystko. Nie ma takiej dziedziny działalności produkcyjnej czy gospodarczej, w której ktoś mógłby powiedzieć, że dzisiaj zrobiłem już wszystko i powiedzmy nie mogę niczego usprawnić, nie mogę niczego zracjonalizować, aby uzyskać większe efekty z tego tytułu.</p>
<p>Nasze załogi mają inny pogląd na ten temat. Uważam - a moja ocena tej sprawy jest ewidentnie inna niż ocena pana inżyniera Karasia - mamy wyjątkowo wysoko wyspecjalizowanych już ludzi, którzy bardzo umiejętnie eksploatują maszyny i urządzenia, i to praktycznie wszystkie. I dzięki temu właśnie w tych kopalniach istnieje wyjątkowo duża rytmika produkcji.</p>
<p>W naszych specyficznych warunkach w odniesieniu do większej ilości maszyn nie ma takiej potrzeby, aby konserwacje tych maszyn musiały być wykonywane w czasie ich postoju, dlatego że jest taki stan wyposażenia, który pozwala na to, aby eksploatując jedną maszynę można było w tym samym czasie wykonywać przeglądy naprawy maszyn i aby nie było kłopotów z ciągłością ich eksploatacji.</p>
<p>Zgłoszona tutaj w wypowiedziach i Ob. Karasia teza, w odniesieniu do kopalni „Sieroszowice”, że kopalnie zbudowano bez rozpoznania, bez maszyn do pokładów niskich, mimo iż wiedziano, że tam te pokłady niskie występują, że nie dostosowane maszyny systemu eksploatacji itd., nie dopasowane do większości złoża itd.</p>
<p>Otóż dziwi mnie bardzo takie stanowisko, gdyż już z formalnego punktu widzenia nie wchodzę merytorycznie w tą sprawę, każdą kopalnię przed podjęciem decyzji jej budowania, właśnie musi być rozpoznana pod względem złoża, jego parametrów i jego jakości, w każdym razie musimy odpowiedzieć sobie poprzez, dzięki opracowanej dokumentacji, wierceniom rozpoznawczym, i rozpoznawczym z powierzchni, dokładnie na temat tego jakie złoże będziemy eksploatować i jaki jest jego charakter przemysłowy.</p>
<p>Również i ten warunek stwierdzam to z całą odpowiedzialnością, był tutaj spełniony. Natomiast fakt tego, że zakłady górnicze „Sieroszewice” są kopalnią w tej chwili deficytową, wynika nie z nierozpoznania złoża, nie z braku maszyn do niskich pokładów, bo one już są, one zostały już skonstruowane, i pracują między innymi w „Sieroszowicach” i w „Polkowicach” również w kopalni „Lubin”, w mniejszym zakresie, ale wynika przede wszystkim ze zmienności decyzji w okresie nakazowo-rozdzielczym gdzie po prostu inwestycji z powodu braku dotacji z budżetu były zatrzymane, mieliśmy okres lat kilkudziesięciu gdzie „Sieroszowice” praktycznie w ogóle nie były budowane. Nie ma się co dziwić, że przedłużający się cykl inwestycyjny spowodował takie reperkusje w zakresie efektywności ekonomicznej tej kopalni.</p>
<p>Podzielam pogląd, pana inż. Karasia na temat przedłużenia okresu eksploatacji czy wykorzystywania w procesie złoża przypadku, gdy doprowadzimy do takiego systemu organizacji pracy i do takiego czasu pracy kopalń, że po prostu będziemy mniej wydobywać. To jest oczywiste, to jest dobro narodowe i na pewno może o 10 lat, może o 15 lat, może o 12 nie jest to kwestią dyskusji.</p>
<p>Parę uwag na temat odzysku pierwiastków towarzyszących. Mówi się powszechnie, że złożu zagłębia miedziowego występuje pół tablicy Mendelejewa. To jest prawda, ale z tej połowy tablicy Mendelejewa jest tylko kilka pierwiastków, które mogą być przedmiotem przemysłowego wykorzystania, mianowicie jest to panowie wiecie srebro - również, wysoki poziom wydobycia, mamy również ołów, który w tej chwili jest tym składnikiem szkodliwym, utrudniającym proces hutniczy, z pozyskiwania miedzi elektrolitycznej z koncentratu, uzyskuje się również złoto, które praktycznie nie wchodzi w rozliczenia między nami a tym który to robi, nie jest tego dużo, natomiast pozostałe inne pierwiastki, które występują w ilościach śladowych niestety są przedmiotem na razie badań laboratoryjnych, jak do tej pory nie udało się opracować takich technologii, które byłyby opłacalne i które by w efekcie powodowały właśnie uzyskiwanie tego typu pierwiastków.</p>
<p>Tam jeszcze jest nadrenian amonu w niewielkich ilościach, i jeszcze powiedzmy uzyskujemy troszeczkę arsenu.</p>
<p>Ja nie twierdzę, że to jest ostatnie słowo, jeżeli chodzi o pozyskiwanie, o efektywność w zakresie pozyskiwania pierwiastków, bo zgadzam się całkowicie z poglądem, że powinniśmy tutaj maksymalnie postąpić pod jednym jednakże warunkiem, że mamy opracowane technologie nie ma ich niestety i w związku z tym musimy czekać, aż nasi naukowcy, świat w tym zakresie zrobi krok do przodu.</p>
<p>Dyskusyjny jest pogląd zgłoszony tutaj przez pana inżyniera Karasia, że zakłady górnicze „Lubin”, „Polkowice” w przypadku zadecydowania o tym, że będą pracowały w wymiarze 5 dni w tygodniu, nie będą opłacalne. Ja tam podawałem to jako wniosek powiedzmy z wprowadzenia ewentualnego takiego systemu organizacji pracy 5 dni w tygodniu pracy pracowników kopalń, w odniesieniu spadek produkcji miedzi i hutniczej, elektrolitycznej w wysokości 70 tys. ton, to jest oczywiście szacunek mogę się pomylić o 5%, może 10, może w rzeczywistości w praktyce troszeczkę to będzie inaczej wyglądać, niemniej jednak faktem jest bezspornym, to jest oczywiste - rząd wielkości może być powiedzmy nieznacznie mniejszy lub nieznacznie nawet większy. Ale to jest również kwestia tych wzajemnych związków. Jeżeli wydobycie spadnie o około 15 - 17%, to istnieją proste zależności, które niekoniecznie mogą spowodować to, że ZG „Polkowice” i „Luboń” zmniejszą wydobycie o 17%, może o 15%, bo w innych dziedzinach istnieją pewne możliwości poprawy, niemniej jednak te możliwości poprawy w innych dziedzinach nie potrafią zrównoważyć skutków wywołanych zmniejszeniem czasu pracy.</p>
<p>To byłoby kilka ustosunkowań się do wypowiedzi pana inż. Karasia.</p>
<p>Teraz moje uwagi dotyczące czasu pracy. Otóż u nikogo z tutaj obecnych, z całą pewnością nie budzi wątpliwości to, że czas pracy implikuje praktycznie wszystkie dziedziny działalności późniejszej. Oczywiście to nie jest implikacja prosta. Na pewno wpłynie na zdolność wydobywczą ogniw produkcyjnych, co do tego nikt nie może mieć wątpliwości, bo tutaj się nic zrobić nie da, na pewno wpłynie na wielkość wydobycia, na pewno wpłynie na wskaźniki techniczno-ekonomiczne i to w sposób powodujących spadek, ale myśmy powiedzieli sobie tutaj, że kwestie czasu pracy rozpatrujemy w dwóch płaszczyznach, jak gdyby płaszczyznach pracy kopalń i zakładu produkującego, i płaszczyzny pracy człowieka - pracownika zatrudnionego w kopalni.</p>
<p>I nie ma różnicy zdań w kwestii pracy ludzi, ze względów chociażby czysto humanitarnych, bo mówimy, że to jest najcięższa praca i ja podzielam ten pogląd, natomiast my jako strona rządowa musimy głosić tutaj powszechnie to, że jednak będą skutki w zakresie spadku produkcji czy wydobycia, one muszą być.</p>
<p>Nie jest kwestią w tej chwili czy to będzie 17%, czy 15%, ale będą. I to ten przemysł, ja mówiłem o tym w swoim wystąpieniu, ustawi efektywnościowo gorzej. Ja nie twierdzę, że my akurat musimy, że nie możemy pracować efektywnościowo gorzej - możemy, możemy. Zamiast powiedzmy - jak powiedzieliśmy tam, nie pamiętam dokładnie - akumulacji rzędu 200 mld zł zrobimy ją 120 mld zł czy 130 mld zł, zakładając - powiedzmy - jakąś korzystną zmianę koniunkturalną, trzeba ewentualnie racjonalizacji naszej pracy, bo i w tej dziedzinie z całą pewnością istnieją rezerwy i co do tego ja osobiście również nie mam wątpliwości. Niemniej jednak to będzie faktem.</p>
<p>I w tej świadomości uważam, że należy podjąć decyzję o czasie pracy. Ludzie, to powinno być w sposób jednoznaczny zapisany. Natomiast uważam również, że warto byłoby jednak stworzyć pewną alternatywę i dać pewną swobodę wypowiedzenia się na temat pracy, zakładu pracy tych ludzi w wymiarze - powiedzmy - dłuższym jak 5 godzin w tygodniu.</p>
<p>Ja nie twierdzę, że akurat - powiedzmy - to będzie 5 godzin. Ja nawet nie mam propozycji konkretnego systemu, bo jak tutaj państwo słyszeliście system brygadowy został jednoznacznie odrzucony w okresie strajku 1981. Dlatego ja też tego nie proponuję. Ale wierzę w to, że istnieje cały szereg rozwiązań chociażby - rzucam tak to w tej chwili - również ten system 3-brygadowy jaki obecnie jest. Ale na przykład z zachowaniem zasady dobrowolności pracy, o której tu mówimy i co do której się całkowicie zgadzamy.</p>
<p>Jeżeli dzisiaj będzie taki nacisk ekonomiczny, że 320 proc. dniówka sobotnia odnosić się będzie w stosunku do „czarnej” dniówki. Bo tak jak słyszymy, starania idą w tym kierunku, żeby nie było takiej dysproporcji wartości dniówki sobotniej w stosunku do dniówki „czarnej”. I wtedy wybór pracownika będzie miał charakter dobrowolny, tam nie będzie nacisku ekonomicznego, aż takiego, żeby człowiek - powiedzmy - był przymuszony podejmować pracę w wolną sobotę.</p>
<p>Ja reprezentuję pogląd, że powinniśmy tę sprawę pozostawić... ostateczną decyzję pozostawić załogom, kierownictwo zakładów pracy. Tym bardziej, że przemysł miedziowy ma pewną specyfikę, którą ja poprzednio podkreśliłem, a teraz to zrobię jeszcze raz. Nasz proces technologiczny zaczyna się od wydobycia rudy, poprzez przerobienie tej rudy na koncentrat o wielokrotnie większej zawartości miedzi. Następnie proces hutniczy i produkt finalny w przemyśle, to jest miedź elektrolityczna.</p>
<p>Huta ze względu na technologię, na system, na technologię musi pracować w sposób ciągły. Nie można zatrzymać pieców, nie można zatrzymać pieca zawiesinowego, bo to są po prostu rzeczy fizycznie niemożliwe. Gdyby to zrobił, to są straty - powiedzmy ogromne.</p>
<p>W związku z tym musiałyby zaistnieć w przypadku spadku tego wydobycia rudy i produkcji koncentratu, w kopalniach, potrzeba kapitalnego przereorganizowania przemysłu hutniczego. Nie można tego zrobić na przykład na skutek zmniejszenia wydajności nitki linii technologicznej, bo to jest nieopłacalne ekonomicznie. Nitka jeżeli ma zdolność produkcyjną taką i taką, to powinna na poziomie tej zdolności pracować.</p>
<p>Natomiast byłaby kwestia zamknięcia wydziałów produkcyjnych jakichś, nie wiem - może nawet i zakładów całych. To są to - powiedzmy sprawy do rozważenia i do omówienia.</p>
<p>Jeżeli to w sumie, z punktu widzenia gospodarki, nie z punktu widzenia przedsiębiorstwa, czy z mojego punktu widzenia opłaci się, to jest to celowe. Powinniśmy iść w tym kierunku i działajmy tak dalej.</p>
<p>I tu bym prosił - po pierwsze - o nie załatwianie przy „okrągłym stole” czasu pracy, przemysłu wydobywczego górnictwa osobno dla miedzi, osobno dla węgla brunatnego itd. Bo to nie wprowadzi dobrej i zdrowej atmosfery. Górnicy się utożsamiają wszyscy z jedną rodziną i z całą pewnością wywołałoby to określone niezadowolenie. Co do tego nie mam wątpliwości, a w górnictwie pracuję bardzo długo i znam trochę poglądy, i opinie pracowników.</p>
<p>To musimy załatwić - uważam - czas pracy ludzi, jednakowo dla całego górnictwa. Natomiast kwestie późniejszych rozwiązań indywidualnych w odniesieniu do zakładów pozostawić, tak jak mówiłem, do dyspozycji, do decyzji załóg górniczych i kierownictw poszczególnych zakładów.</p>
<p>Dziękuję.</p>
<p><em>Przewodniczący</em>:</p>
<p>Dziękuję bardzo. Proszę pan Pietrzyk.</p>
<p><em>Ob. A. Pietrzyk</em>:</p>
<p>Proszę o zabranie głosu kol. Władysława Grockiego.</p>
<p><em>Ob. Władysław Grocki</em>:</p>
<p>Proszę państwa. Chciałem zwrócić uwagę, że przecież jestem jak gdyby sygnatariuszem z zagłębia miedziowego, sygnatariuszem postulatów, które były zgłoszone przez większość poszczególnych kopalń zrzeszonych w Zagłębiu Miedziowym.</p>
<p>I tam postulat wyraźnie brzmiał - 5 dniowy tydzień pracy z zachowaniem co najmniej obecnego zarobku.</p>
<p>W tym wszystkim panie dyrektorze Ziaja chyba pan zapomniał o warunkach pracy, jakie są na dole, tam się tych ludzi codziennie, sukcesywnie po kawałku zabija.</p>
<p>Nie zapominajmy o tym, kopalnia ma służyć ludziom, a nie ludzie kopalni. Dziękuję.</p>
<p><em>Przewodniczący</em>:</p>
<p>Dziękuję. Pan Pietrzyk.</p>
<p><em>Ob. A. Pietrzyk</em>:</p>
<p>Proszę o zabranie głosu Ryszarda Brzuzego.</p>
<p><em>Ob. Ryszard Brzózy - NSZZ „Solidarność”</em>:</p>
<p>W związku z tym, że - jak to się mówi - gadulstwa w Polsce, żeśmy się nauczyli już od dawna, gadać potrafimy czy mówić - jak jest to ładniejsze brzmienie. Aby tego uniknąć i zakończyć, bo w tym jesteśmy naprawdę... proszę państwa wszyscy - dobrzy, proponuję aby strona rządowa zaproponowała - jakie jest jej ostateczne stanowisko w sprawie czasu pracy pracownika i kopalni. I na tym proponuję zakończyć, jak to się mówi tę dalszą gadaninę , a przystąpić do sprecyzowania zapisu.</p>
<p>Dziękuję.</p>
<p><em>Przewodniczący</em>:</p>
<p>Dziękuję bardzo. Proszę bardzo dyrektor Puszczewicz.</p>
<p><em>Dyrektor Puszczewicz</em>:</p>
<p>Jeżeli można. Ja uważam, że stanowisko wspólne, szukające consensusu powinniśmy próbować znaleźć w sprawie łącznie systemu ekonomiczno-finansowego zarządzania i czasu pracy w górnictwie węgla kamiennego. Są to sprawy wynikające jedne z drugich. Tym niemniej tę część, ponieważ jest taka... Ja w swoim wystąpieniu próbowałem przedstawić, jest taka propozycja - tę część dotyczącą czasu pracy postaram się w tej chwili przedstawić. Chyba, że współprzewodniczący uznają, że faktycznie będziemy próbowali stanowisko całościowe i czas pracy, i system ekonomiczno-finansowy, i zarządzanie, i oczywiście płace, bo to się wszystko z sobą łączy.</p>
<p>Uważam, że tak jak zresztą dzisiaj występował i prof. Lisowski i kilku nas występowało, iż jest wiele spraw co do których jesteśmy zgodni tu przy tym „okrągłym stole” jako Podzespół do spraw Górnictwa. I zostało to wyrażone w wielu wystąpieniach z jednej i drugiej strony.</p>
<p>Jeżeli chodzi - uważam - że do tego stanowiska, to też w tym jesteśmy zgodni. Zresztą było to zawarte również w wystąpieniach wprowadzających, powinno ono być poparte określonym wstępem, który był zawarty w poszczególnych wystąpieniach.</p>
<p>A teraz jeżeli chodzi o tekst. Strony zgodnie przyznają, że węgiel stanowi podstawowe źródło zabezpieczenia potrzeb energetyczno-paliwowych kraju, jak również znaczącą pozycję w naszym eksporcie. Racjonalna gospodarka tym dobrem jest więc nakazem chwili i obowiązkiem wobec przyszłych pokoleń. Problemy z tym związane nie mogą być jednak rozwiązywane w oderwaniu od realiów gospodarki narodowej, bilans energetyczno-paliwowy, wieloletnie umowy eksportowe, nieodzowność eksportu dla utrzymania wydobycia węgla. Wymaga to podtrzymania wydobycia węgla na poziomie ok. 190 mln ton rocznie, co najmniej do końca 1990 roku.</p>
<p>Wynika stąd konieczność podjęcia intensywnej prac nad przyszłym modelem górnictwa.</p>
<p>Jeżeli chodzi o czas pracy, podstawowym zagadnieniem wymagającym najpilniejszego załatwienia jest problem określenia wielkości wydobycia węgla kamiennego i związanego z tym nierozerwalnie czasu pracy w górnictwie.</p>
<p>Strony zgodnie uznają, że podstawą planowania wydobycia węgla powinien być ogólnie obowiązujący czas pracy w kraju, przy uwzględnieniu aktualnych założeń techniczno-ekonomicznych kopalń.</p>
<p>W trakcie dyskusji zgłoszonych zostało kilka wariantów rozwiązań, zaś wybór rozwiązania usatysfakcjonować musi załogi górnicze, a zarazem gwarantować zabezpieczenie potrzeb energetyczno-paliwowych gospodarki narodowej.</p>
<p>Te warianty - pierwszy - określenie w planie rocznym wydobycia na poziomie wynikającym z obowiązującego czasu pracy i zawarcia w oparciu o art. 48 ustawy o Wspólnocie Węgla Kamiennego umowy o wykonanie dodatkowych zadań poza planem z Ministrem Przemysłu, który winien zapewnić niezbędne środki do wykonania dodatkowych zadań wydobywczych.</p>
<p>Druga propozycja, która była zgłoszona - stopniowe zmniejszanie wielkości planowanego wydobycia w okresie dwóch lat, w pierwszym roku zmniejszenie planowanego wydobycia przy założeniu 15 sobót niewydobywczych, w drugim roku dalsze zmniejszenie planowanego wydobycia przy założeniu 28 sobót, niewydobywczych, w trzecim roku zupełna likwidacja wydobycia w sobotę.</p>
<p>Trzecie, dobrowolna praca w sobotę według dotychczasowych zasad przy zaprzestaniu wydobycia w soboty na zmianie nocnej, z podjęciem przedsięwzięć zapewniających utrzymanie obecnego poziomu wydobycia.</p>
<p>Czwarte - realizacja planowych zadań na zasadach określonych porozumieniem Ministra Przemysłu z Federacją Związków Zawodowych Górników z 5 stycznia 1989 r. Ostateczny wybór koncepcji wymaga dokonania analizy potrzeb energetyczno-paliwowych gospodarki kraju w latach 1990-tych, z uwzględnieniem niezbędnego eksportu i winien nastąpić do 30 czerwca 1990 roku. Rząd winien podkreślić niezbędne potrzeby paliwowo-energetyczne gospodarki narodowej i przedstawić Sejmowi w celu określenia wielkości wydobycia węgla kamiennego w NPSG na lata 1991-1995. Uwzględniając że wielkość wydobycia w 1989 r. zawarta jest w uchwalonym Centralnym Planie Rocznym w wysokości 191 mln ton, natomiast w skorygowanej uchwale sejmowej o NPSG na lata 1989, 1990 wielkość wydobycia w 1990 roku określona jest w wysokości 189 milionów ton. W świetle powyższego, realizacja zadań w latach 1989-1990 przebiegać powinna zgodnie z obowiązującymi aktami prawnymi w tym zakresie.</p>
<p>Tyle jeżeli chodzi w tej części stanowiska dotyczącego czasu pracy.</p>
<p><em>Ob. Moric</em>:</p>
<p>Muszę powiedzieć, że w tej propozycji - bo tak to rozumiem - jakiegoś consensusu, który byśmy mieli osiągnąć są pewne elementy, które satysfakcjonują nas. To jest sprawa, jak na przykład to, aby oprzeć plany produkcyjne o ogólnopolski czas pracy, tak to się powiedziało docelowo. Chcę powiedzieć, że takiego zapisu myśmy się [nieczytelne], mimo że generalnie się z tym zgadzamy, ponieważ ogólnopolski czas pracy to jedna sobotą pracującą w miesiącu. Jest to niezgodne w tym układzie i cofnięcie się od porozumień zapisów z Karty Górnika, które na dzień dzisiejszy wyraźnie mówią o obowiązujący w świetle przepisów prawa - czas pracy w górnictwie jest 5-dniowy. Jest to - przypomnę - potwierdzeniem również uchwałą 199.</p>
<p>A więc oczywiście dla przypomnienia jeszcze tylko powiem, że to jest obowiązujący w tej chwili czas pracy Może to być zmienione, jeżeli są wymiany na mocy rozporządzenia Rady Ministrów z roku 1986 decyzją o wydłużeniu w zakładach pracy czasu pracy takich decyzji o ile ja wiem nie ma nigdzie na tę porę. Więc rozumiem w ten sposób, że z kwestią planowania opartą o obowiązujący czas pracy w oparciu o Kartę Górnika jesteśmy tu zgodni jeżeli chodzi o sprawy zapis, bo tutaj się wariantowo próbuje pewne rzeczy rozwiązać, chcę powiedzieć, że satysfakcjonował, by nas ten zapis 4 z dopiskiem, że to tak jak jest to przewidziane w porozumieniu, czyli na zasadach dobrowolności, bo taki jest sens naszego porozumienia.</p>
<p>Dziękuję bardzo.</p>
<p><em>Ob. Pietrzyk</em>:</p>
<p>Proszą o przekazanie nam tych czterech wariantów. Zapytanie - za którym wariantem jest strona rządowa, no i przede wszystkim musimy mieć czas, żeby się nad tymi wariantami zastanowić, to są między innymi dwa takie moje zastrzeżenia z naszej strony.</p>
<p>Dziękuję.</p>
<p><em>Przewodniczący</em>:</p>
<p>Proszę pan Puszczewicz.</p>
<p><em>Ob. Edward Puszczewicz</em>:</p>
<p>Żebym był dobrze zrozumiany do końca, określenie za którym wariantem jestem na dzisiaj - ja referując to mówiłem, że wybór tego wariantu on musi usatysfakcjonować - i we wcześniejszym swoim pierwszym wystąpieniu - usatysfakcjonować i załogi górnicze, jak również i potrzeby paliwowo-energetyczne kraju i powinien to, co proponowałem. Zespół, który będzie pracował nad tymi wariantami, jest wykluczone... Jeszcze, że w trakcie prac mogą się zrodzić nowe warianty, co do wyboru rozwiązania, po to, by wariant był najlepszy i uważamy, że powinno to być wspólnie wydyskutowane z załogami. Strona rządowa w wystąpieniu współprzewodniczącego, koalicyjno-rządowa, w pierwszym dniu naszego spotkania przedstawiała jak państwo pamiętają ten wariant, który jest tu określony jako wariant pierwszy to znaczy planowanie obowiązujący czas pracy i dodatkowe umowy porozumienia, które trzeba by było wypracować w oparciu o artykuł 48 ustawy o wspólnocie węgla kamiennego z Ministrem Przemysłu, oczywiście byłoby to określone na umowie, którą zawierałyby dwie strony w czasie dodatkowym, w czasie wolnym. Natomiast zadania dla całego przemysłu byłyby planowane tak jak powiedziałem - obowiązujący czas pracy.</p>
<p>I tak jak również, powiedziałem zresztą i uzasadniałem, że wybór, ponieważ nie jest to sprawa taka prosta, czas byłby na odbycie tych wszystkich dyskusji, wybranie wariantu jak pracować, do końca czerwca 1990 roku, żeby można było od 1991 roku w zgodności z załogami górniczymi wszystkich tych, którzy będą predysponowani, upoważnieni do prowadzenia łącznie z naszym zespołem wybierze się wariant i wtedy on jako najwłaściwszy, w najszerszym tego słowa znaczeniu byłby wdrażany.</p>
<p>Tyle w uzupełnieniu.</p>
<p>Przepraszam bardzo, ponieważ tu mam na tym notatki zaraz będę starał się dać to do przepisania i przekazać zaraz wszystkim stronom, z tym że jak powiedziałem niech to łącznie - ponieważ tak stawiamy sprawę - ze stanowiskiem w zakresie i systemu ekonomicznego, i finansowego, czasu pracy, zarządzania i płac, ponieważ jest to blok łącznie z sobą związany.</p>
<p>Tak że to przekażę, a proponowałbym przejść do uzasadnienia stanowisk, tak jak zresztą to padało w zakresie systemu ekonomiczno-finansowego, struktury zarządzania i płac.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo.</p>
<p><em>Ob. Pietrzyk</em>:</p>
<p>Proszę o zabranie głosu Stanisława Węglarza.</p>
<p><em>Ob. Stanisław Węglarz</em>:</p>
<p>Panie Puszczewicz pan proponuje, aby załogi wybrały jeden z tych czterech wariantów. Mnie się wydaje, nie tylko mnie, przede wszystkim wszyscy o tym wiemy, że załogi w czasie sierpniowych strajków jednoznacznie opowiedziały się za 5-dniowym tygodniem pracy i w związku z tym schodzenie z tym z powrotem do załóg jest bezsensowne.</p>
<p>Dziękuję.</p>
<p><em>Przewodniczący</em>:</p>
<p>Dziękuję bardzo.</p>
<p>Głos ma pan Ciesielski.</p>
<p><em>Ob. Jan Ciesielski</em>:</p>
<p>Chcę zwrócić uwagę państwa na ten temat, który przewijał się w dyskusji już dużo wcześniej, o czym zauważył również pan dyrektor Ziaja, również pan dyrektor reprezentując skalników, kolega Stępień - wygląda wciąż na to, że rozpatrujemy tylko to górnictwo czarne, mówiąc tutaj o kwestii profilu produkcji nie wolno zapominać powiedzmy o innych gałęziach i w ślad za tym wydaje się, że spisanie tutaj tej sprawy dotyczącej tylko węgla kamiennego w zasadzie pozostałych reprezentantów różnych branż eliminuje i nasza obecność wydaje mi się, że byłaby zbędna.</p>
<p>Dlatego mówimy i chciałbym, żeby w tych zapisach rozwiązania przyszłościowe, ekonomiczne te, które tutaj nawet są rozpatrywane dotyczące również czasu pracy dotyczyły również innych branż, globalnie potraktowane może być górnictwo jednym z wariantów na przykład wybranym jeżeli będzie dotyczyło to węgla kamiennego, brunatnego - i to powinno być rozpisane i sądzę, że tak powinno być.</p>
<p>Natomiast zwracam uwagę, że obowiązuje 5-dniowy tydzień pracy i żebyśmy o tym po prostu nie zapominali. Taka moja uwaga. A niezależnie, gdyby można było objąć całe górnictwo, podobnie uchwałą 199, to praktycznie też by się nic nie stało. Jest to sądzę, że nawet byłoby pożądane.</p>
<p>Dziękuję.</p>
<p><em>Przewodniczący</em>:</p>
<p>Dziękuję bardzo. Czy jeszcze ktoś w tej sprawie? Proszę bardzo pan Pietrzyk.</p>
<p><em>Ob. A. Pietrzyk</em>:</p>
<p>Proszę bardzo - pan prof. Bojarski.</p>
<p><em>Przewodniczący</em>:</p>
<p>Proszę - prof. Bojarski ma głos.</p>
<p><em>Prof. Bojarski Włodzimierz</em>:</p>
<p>Ja wysłuchałem z uwagą tych trzech propozycji i myślę, że jeżeli my je zapiszemy, tak jak pan był łaskawe dyr. Puszczewicz je zaprezentować, będziemy wracali do domu z pełną świadomością zmarnowania czasu tu spędzonego. Bo przecież te trzy warianty to nie jest nic innego jak to od czego zaczęliśmy rozmowę trzy tygodnie temu.</p>
<p>Jeżeli w wyniku trzech tygodni pracy wracamy do domu z tymi trzema wariantami i z perspektywą, że za pół roku, że za półtora roku załogi jeszcze raz do tego wrócą. To właściwie robimy wielki krok do tyłu, a nie do przodu.</p>
<p>Przecież załogi już się wypowiedziały, przecież już wszyscy się wypowiedzieli, wszyscy się wypowiedzieli do końca. Tylko nikt nie zdeklarował jakiegokolwiek sposobu pojednania ze sobą. Bo po prostu utwardziliśmy się w tym, że nic się nie da zrobić albo też utwierdziliśmy się w przekonaniu, że nie chcemy nic zrobić. I to jest najbardziej przykre, że te zapasy węgla, które w kraju są - nie skłaniają państwa do żadnej refleksji poza optowaniem za bezsensownym, bo nie zweryfikowanym przez życie zapisem jakiegoś dokumentu, planu, o którym wszyscy wiemy, że właśnie był zapisem a priori. A zimę już mamy za sobą, a zapis był robiony na jesieni, a nie na wiosnę.</p>
<p>Ja bym jednak proponował, żebyśmy my sobie uświadomili, że nam nie wolno wrócić do domu z niczym, że my nie możemy stanąć przed załogami i zaprezentować tego, co pan dyrektor był łaskaw powiedzieć, bo będzie to całkowite przyznanie się do fiaska.</p>
<p>My się tu naprawdę chyba musimy porozumieć - proszę państwa. Jeżeli państwo nie uważacie, że myśmy się spotkali po to, żeby się tu porozumieć, to mnie się wydaje, że moglibyśmy natychmiast nasze spotkanie skończyć. Jeżeli my wszystko mamy odłożyć, no mnie się wydaje, że myśmy się spotkali, ażeby wszystko załatwić, wszystko uzgodnić. Stanowiska wywoławcze są znane od pierwszego dnia.</p>
<p>Dziękuję za uwagę.</p>
<p><em>Przewodniczący</em>:</p>
<p>Przepraszam bardzo. Czy ja mogę pana profesora prosić, ażeby pan zakończył to jakimś wnioskiem, bo pan apeluje do nas - załatwmy. Ja proszę natomiast pana profesora o skonkretyzowanie wniosku.</p>
<h4 id="prof.-bojarski-włodzimierz"><em>Prof. Bojarski Włodzimierz</em>:<span id="anchor-3"></span></h4>
<p>Panie ministrze. Ja uczestniczyłem w formułowaniu wniosku naszej strony. Wydaje mi się, że to jest wniosek realny i konstruktywny. Ten wniosek - po pierwsze - popiera zasady, które wszystkie strony akceptują.</p>
<p>Po drugie - ten wniosek uwzględniając istniejącą sytuację, którą wszyscy znamy, proponuje pewien okres przejściowy na przejście od stanu istniejącego, który wszyscy oceniamy jako negatywny, do stanu docelowego, który wszyscy zgodnie oceniamy, jako stan pozytywny.</p>
<p>I jest konkretna propozycja - jak przejść od stanu wspólnie ocenianego jako negatywny, do stanu wspólnie ocenianego jako pozytywny, wykorzystując naturalne klimatyczne warunki, jakie się nam stwarza...</p>
<p>I stwarzając vi versa gospodarce narodowej pewną szansę, pewien czas 2-letni, a czas o którym my mówimy 2-letni od chwili podjęcia decyzji to przypomnijmy sobie, że jest to czas 3-letni kalendarzowy, bo chodzi o to, że jest to proces rozłożony na lata 1989 - 1990 i nawet 1991.</p>
<p>Wydaje się, że jest to konstruktywna propozycja.</p>
<p>Jeżeli by panowie uważali, za możliwe podjęcie dyskusji o szczegółowym bilansie. I gdyby się tu udało powołać bilansowych, w co wątpię, ale biegłych bilansowych. To jak ja się znam na bilansie energetycznym od trzydziestu lat, to nie wyobrażam sobie, żebyśmy w tym bilansie nie znaleźli luzu na 10 czy 12 milionów ton to jest na 14 sobót, o które w tym roku chodzi.</p>
<p>Przypomnę panom, a myślę, że koledzy energetycy potwierdzą, że statystyka węgla w Polsce, którą GUS publikuje, to ona jest robiona z dokładnością paru milionów ton węgla. Parę milionów ton węgla - to jest wielkość niemierzalna, niezauważalna. To jest wielkość, która ginie pomiędzy fakturami zakładów górniczych a fakturami zapłaconymi przez odbiorców. I w tym marginesie właściwie pierwszy krok widzimy, pierwszy krok w tym marginesie. A drugi krok - konsekwentnie dalej. I taka jest konkretna propozycja. Dziękuję uprzejmie.</p>
<p><em>Przewodniczący</em>:</p>
<p>Dziękuję bardzo. Proszę według kolejności pan Moric.</p>
<p><em>Ob. Moric</em>:</p>
<p>Proszę, żeby kol. Zbrzyzny zabrał głos.</p>
<p><em>Ob. Zbrzyzny</em>:</p>
<p>Jestem z miedzi, także. Chcielibyśmy się ustosunkować do propozycji tutaj zgłaszanych dotyczących rozwiązania, czy ustalenia 5-dniowego tygodnia pracy i prezentowanej tutaj przez stronę solidarnościowo-opozycyjną. Mianowicie chodzi o okres przejściowy do dojścia do 5-dniowego tygodnia pracy w górnictwie. Aby móc jednak ustosunkować się do tej propozycji, potrzebujemy odpowiedzieć na jedno pytanie - czy w okresie przejściowym soboty, które przewidujecie roboczymi są obligatoryjnie roboczymi czy dobrowolnie roboczymi? Dziękuję.</p>
<p><em>Przewodniczący</em>:<span id="anchor-4"></span></p>
<p>Do kogo jest to pytanie.</p>
<p>Ob. Zbrzyzny:<span id="anchor-5"></span></p>
<p>Tutaj do strony solidarnościowo-opozycyjnej.</p>
<p><em>Ob. A. Pietrzyk</em>:</p>
<p>Proszę kol. Piotr Polmański.</p>
<p><em>Ob. Polmański</em>:</p>
<p>Ja chcąc odpowiedzieć koledze tutaj, chciałbym zaznaczyć, że nie możemy cofnąć się od Porozumień Jastrzębskich, czyli nie możemy zejść poniżej dobrowolności sobót w żadnym wypadku. Tak że myślę, że tutaj odpowiedź jest jasna i precyzyjna. Nie możemy po prostu odpuścić jednej soboty, jako dni bez wydobycia, a drugie - obligatoryjnie zobowiązać załogi do fedrowania, aż tam wyprują sobie żyły za przeproszeniem. To musi być dobrowolność sobót zachowana, a my chcemy odchodzić od wydobycia w soboty tylko dlatego, że jak tu pan prof. Bojarski powiedział - mamy sprzyjający klimat i Bóg nam zsyła tę sytuację dzisiaj zwały leżą na kopalniach, węgla jest masę i porostu można w tej rezerwie się zmieścić.</p>
<p><em>Przewodniczący</em>:</p>
<p>Proszę bardzo pan Pietrzyk.</p>
<p><em>Ob. A. Pietrzyk</em>:</p>
<p>Często tu przewija się Porozumienie Jastrzębskie. I chciałem nadmienić w kontekście tego, że nie chcielibyśmy, żeby z tymi zapisami, z tymi ustaleniami, które tu by miały zapaść i w konsekwencji, które by wyszły z głównego „okrągłego stołu”, i które by były w Sejmie tym czynnikiem, który by zmieniał niektóre ustawy, stało się to samo, co się stało z Porozumieniem Jastrzębskim.</p>
<p>Bo cały czas twierdzimy, że raz dobrze nie rozwiązany problem uderza z potworną siłą. A my już jesteśmy zmęczeni w kopalniach i nie chcemy tych kolejnych zakrętów brać z kolei na siebie. Chcemy je pominąć.</p>
<p>W związku z tym apeluję, żeby te problemy, z którymi my się tu borykamy, a które nas dotyczą bezpośrednio w pracy, zostały rozwiązane całościowo, a nie połowicznie. Bo w konsekwencji to przynosi potem tylko i wyłącznie straty, tragedie ludzkie.</p>
<p>Dziękuję.</p>
<p><em>Przewodniczący</em>:</p>
<p>Panu Puszczewicz.</p>
<p><em>Ob. Puszczewicz</em>:</p>
<p>Ja chciałbym jeszcze słów kilka, ponieważ traktujemy wszyscy sprawę bardzo poważnie. Ponieważ mówimy, że Bóg zesłał nam takie warunki i zaoszczędziliśmy dużo węgla i mamy go dużo na zwałach, pan prof. Bojarski był uprzejmy w sobotę powiedzieć, że szacuje tę wielkość na około 10 mln ton, jak dobrze pamiętam. Próbowaliśmy i dokonano określonego rachunku. I jeżeli Bóg dalej utrzyma taką sytuację atmosferyczną, jaka jest - to być może zaoszczędzimy generalnie tego węgla rzędu 3,5 do 4 mln ton. Mówię być może - ponieważ jeszcze w tymże roku zima znowu się zacznie w listopadzie i w grudniu, dopiero minęła jedna część, ale jest jeszcze druga część i są to tylko szacunki i myślę, że byłoby bardzo dobrze, gdyby stało się tak by ta zima była lekką, byśmy mogli tego węgla zaoszczędzić jeszcze więcej. Byłoby bardzo dobrze, gdybyśmy go również nie marnotrawili, który górnicy z takim trudem wydobywają. I wydaje i się, że nie ma żadnego stanu negatywnego i nie stawiajmy sprawy na zasadzie z czym przyszliśmy na obrady z tym wychodzimy.</p>
<p>Uzgodniliśmy iż - a jeszcze jedno - mówimy, że specjaliści od bilansu mogliby znaleźć wiele luzu w bilansie paliwowo-energetycznym. Zapewne byliby ci specjaliści, którzy nie znajdą tego luzu i jak się orientujemy są te opracowania, zresztą robione przez wszystkich, jednoznacznie świadczące o tym, że jesteśmy w kryzysie paliwowo-energetycznym. Są także i te opracowania, gdzie z jednej strony mówimy nie rozwijać energetyki jądrowej, rozwijać energetykę w kraju na paliwie konwencjonalnym, na paliwie stałym. Tych opracowań jest bardzo dużo i z jednej, i z drugiej strony. Mądrością naszą i powinnością chyba jest by wybrać to co najwartościowsze. I dlatego to co prezentowałem w imieniu nas jest sprawą olbrzymiej wagi już że będziemy planowali wydobycie węgla kamiennego, jeżeli oczywiście my dajemy inspiracje do tego jako Podzespół do spraw Górnictwa Okrągłego Stołu, oczywiście będzie to musiało być i przyjęte i mam nadzieję, że będzie przyjęte inspiracje do tego, by planować wydobycie węgla w obowiązującym czasie i założeniach techniczno-ekonomicznych.</p>
<p>Na dzisiaj planowaliśmy to co wszyscy wiemy, łącznie 98% ZTE z wydobyciem w soboty. Określając jednocześnie tę pracę na zasadach dobrowolności, stąd uchwała 199.</p>
<p>Dzisiaj jest wniosek, a zatem jest to olbrzymi już krok do przodu planowania tego wydobycia tylko w obowiązującym czasie pracy. Natomiast pozostała część, przy wyborze obojętnie jakiego wariantu - jeszcze raz powiem - a może zupełnie innego, który w wyniku inspiracji wypływającej z obrad naszego zespołu do spraw górnictwa się urodził, a może pogłębione studia, w co ja osobiście nie wierzę udowodnią, że tego węgla nie będzie nam potrzeba więcej po 1990 roku, w co nie wierzę.</p>
<p>I dlatego uważam, że wola uzgodnienia jest, doskonale wszyscy jako fachowcy w dziedzinie górnictwa, ale i bilansu paliwowo-energetycznego i wielu innych spraw wiemy, że podjąć decyzji dzisiaj - od zaraz, w tej sprawie z jej mocą natychmiastowego wdrożenia ani nie możemy, ani jako Podzespół do spraw Górnictwa, ani nierealne jest to z punktu widzenia techniczno-ekonomicznego, z punktu widzenia odbiorców. Dzisiaj my tym stanowiskiem, że będziemy planowa i obowiązujący czas pracy mówimy, że to nie będzie w planie już 190 mln ton węgla, ale mówimy, że go będzie odpowiednio mniej, szacuję licząc z obowiązującego czasu pracy, że będzie to około 160 mln ton węgla. Jest to już olbrzymi nasz krok i nie wiemy, my będziemy wybierali wariant zawsze co jest zaproponowane, że ten wariant będzie musiał usatysfakcjonować załogi górnicze.</p>
<p>Mamy duży znak zapytania w tym czy satysfakcjonują one załogi górnicze, czy na zasadzie dobrowolności czy innej, ile tych z załóg górniczych zgodzi się i podejmie pracę. Czyli my już de facto do bilansu wprowadzamy trzy akceptacje consensusu o jakże pomniejszoną wielkość wydobycia, ale mając świadomość na dzisiaj - że tego wydobycia węgla nam potrzeba.</p>
<p>Oczywiście jest i koncepcja, którą uwzględniamy stopniowego dochodzenia do wolnych sobót. Każdy wariant jest przyjęty. Razem je zebraliśmy i wydaje się, że używamy sformułowania wszystkie załogi górnicze zaakceptowały tylko i wyłącznie 5-dniowy tydzień pracy w górnictwie. Załogi nasze dobrowolnie także pracują dzisiaj w soboty, by wydobyć niezbędny węgiel, węgiel potrzebny i nie tylko gospodarce narodowej i dlatego nie jest to takie jednolite stanowisko, jednolite stanowisko nas jako specjalistów, jednolita inspiracja, że ten problem, nabrzmiały problem, dyskutowany problem wielokrotnie należy rozwiązać i rozwiązujemy go, określamy przedział czasu, w jakim chcemy go rozwiązać i określamy termin, w jakim wybór najlepszego rozwiązania chcemy wdrożyć. Chyba wiele robiły i te kroki do przodu pokonujemy.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo.</p>
<p><em>Ob. Pietrzyk</em>:</p>
<p>Proszę o zabranie głosu pana Tomasza Stankiewicza.</p>
<p><em>Ob. Tomasz Stankiewicz</em>:</p>
<p>Ja nie rozumiem dlaczego pan Puszczewicz uchylił się od odpowiedzi na pytanie naszego przewodniczącego Pietrzyka co rząd ma bronić, co rząd chce bronić, którego z tych stanowisk. Muszą być jasno zarysowane stanowiska, aby między nimi było możliwe zbliżenie i trzeba jasno zaprezentować - my bronimy to, wy bronicie tego i spróbujemy jakoś się dogadać. Efekt będzie taki, że albo się dogadamy, opracujemy wspólne stanowisko, możliwy też jest, nie wiem czemu pan tego... to na myśl nie przychodzi - możliwe jest też, że pozostaniemy przy swoim i zapiszemy rozbieżne stanowiska.</p>
<p>Oczywiście lepsze by było to pierwsze, dogadanie się. Ale trzeba zarysować swoje stanowisko, żeby obydwie opcje były możliwe. I ja myślę, żeby się dogadać, to może dobrze by było powołać jakiś mały, niewielki zespół, który by wypróbował nawzajem możliwości zbliżenia, bo chyba w tak dużym zespole to jest trudne.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję panu bardzo.</p>
<p>Kto jeszcze z państwa?</p>
<p><em>Pan Pietrzyk</em>:</p>
<p>Proszę o zabranie głosu przez pana Jana Lityńskiego.</p>
<p><em>Ob. Jan Lityński</em>:</p>
<p>Ja przyznam się, że jestem trochę przerażony tą sytuacją, dlatego, że może z powodu mojego kompletnego braku [nieczytelne], może ja nie zrozumiałem tego co proponuje pan Puszczewicz. Natomiast pan Puszczewicz proponuje teraz dyskusję nad modelem górnictwa w przyszłych latach. Tymczasem problem górnictwa został bardzo w ten sposób postawiony w roku 1989, w czasie strajków jastrzębskich zostało podpisane jakieś porozumienie i wydawało się, że przez te 8 lat rząd jest w stanie wypracować jakiś model, który nas zbliżył do Porozumień Jastrzębskich. A teraz okazuje się, że trzeba rozpocząć dyskusję nad tym modelem i rozpocznie się dyskusje nad tym modelem w którym nie wiadomo jaka będzie sytuacja polityczna i w którego rezultacie zakończymy to. Ja nie chcę naprawdę straszyć, dlatego że ja uważam, że strajków w górnictwie się nie robi, strajki wybuchają same. I skończymy znowu z jakimś okresem strajków, który przyniesie jakieś ogromne rzeczywiście straty.</p>
<p>Dlatego, że byłby to okres nieczynnych kopalń i co dalej? Co za 25 lat, co za 50%. Ten model powinien być przyniesiony przez panów, pokazany jak panowie to sobie wyobrażają, natomiast panowie mówiąc ciągle o tej konieczności wydobycia, panowie tworzą fikcje - i moim zdaniem - w propozycji pana kryje się ta fikcja, bo panowie mówią dobrowolność pracy w sobotę, a jednocześnie niezbędność wydobycia 30 milionów ton, co oznacza w praktyce jakieś metody przymuszania górników, obojętnie jakie, mogą to być bardziej brzydkie lub mniej brzydkie, ale to są metody przymuszania, bo skoro jest - ja nie wiem skąd jest te 190 milionów ton, ale czy to też nie jest z tego... czy panowie naprawdę nie pracowali nad wypracowaniem tego od decyzji, to posłowie tak wymyślili to?</p>
<p>Jestem przerażony, dlatego że prof. Bojarski, pan prof. Kłaczek powinni siedzieć po waszej stronie i argumentować modelowo właśnie. Dlaczego oni siedzą po naszej stronie? Dlatego, że wyście przez 8 lat tego modelu nie wypracowali, że wyście - nie zrobili nic, że wy teraz zaczynacie się zastanawiać nad tym co będzie za 2,5 roku. Usiądźmy wreszcie nad konkretnymi propozycjami i rozpatrujmy je, i zróbmy tak, aby panowie wyszli z tym modelem, który będzie modelem likwidującym ten stary system. Ja nie rozumiem, jak tak można w ogóle rozmawiać. Cztery propozycje które mam przedstawić załogom górniczym. Załogom górniczym nie przedstawia się czterech propozycji, tylko załogi górnicze wybiorą właśnie poprzez życie, ale nie można na nic niczego wymuszać. Naprawdę ja jestem kompletnie przerażony i tak samo jestem przerażony wypowiedzią dyrektora od miedzi. Dlatego, że dyrektor od miedzi mówi wypracujmy wspólne stanowisko dla całego górnictwa, zasłaniając się górnictwem miedziowym. Nie proponuje żadnego wyjścia nawet w górnictwie miedziowym, które mogłoby być pewnym no modelem dla górnictwa węglowego. Tak że my się zupełnie zatrzymujemy w miejscu, bo będziemy się tak nawzajem zasłaniali, Sejm będzie się zasłaniał panami, a panowie Sejmem, miedź węglem i staniemy w miejscu, i wyjdziemy z tego z niczym.</p>
<p>Bardzo przepraszam, że się tak zdenerwowałem, ale to naprawdę jest przerażające.</p>
<p><em>Przewodniczący</em>:</p>
<p>Głos ma pan Puszczewicz.</p>
<p><em>Ob. Edward Puszczewicz</em>:</p>
<p>Ja chciałby odpowiedzieć w dwóch zdaniach. Mówimy o modelu, natomiast dyskutujemy czas pracy, jeden z elementów, dlatego proponowałbym próbować szukać zapisów w tych podstawowych sprawach, które również pierwszego dnia w wystąpieniach panów zarówno czas pracy, system ekonomiczno-finansowy, płace i struktury były stawiane jako te najistotniejsze problemy.</p>
<p>Muszę powiedzieć, że grupa specjalistów profesorów z różnych stron - strony przedstawiające nie tylko strony rządowe - działająca pod auspicjami Rady Głównej PTE, odbyła już ileś dyskusji, są opracowania nad wypracowaniem nowego, bo to nie tylko dzisiaj mówimy, systemu ekonomiczno-finansowego obowiązującego w górnictwie, a jak te prace - nie mogą być zakończone, doskonale się orientujemy, w przeciągu tygodnia, miesiąca, zresztą to nie jest nasze zdanie jako tych, którzy pracują w górnictwie, ale najwybitniejszych ekonomistów u nas pracujących w kraju. Jeżeli spojrzymy, że te prace są zawansowane, jeżeli do tego dołożymy, że będziemy proponowali wspólne wprowadzenie do prac tych zespołów tu przedstawicieli obrad naszego Okrągłego Stołu do spraw górnictwa, to wówczas spojrzymy na to, że dążymy do wypracowania nowego modelu, który chcielibyśmy, żeby zaczął nam funkcjonować od 1991 roku. Całościowo, z nowym systemem ekonomiczno-finansowym, z tego systemu będzie wychodziła struktura, zarządzenie i struktura, będzie wypływał czas pracy, określimy potrzeby i jest to kwestia pracy nad tym modelem - pracy, która jest zaawansowana.</p>
<p>Natomiast wypowiadaliśmy się do tej pory tylko w sprawie czasu pracy i potwierdzamy konieczność przygotowania tego modelu funkcjonowania polskiego górnictwa. Opracowania rzetelnego, pełnej zgodności w tym zakresie, dającego satysfakcję załogom, pracującego w określonych realiach reformy, w nowym systemie ekonomiczno-finansowym, uwzględniającego wszystkie te problemy, o których my tu mówiliśmy i jest to wydaje mi się sprawa consensusu i w tym jesteśmy zgodni, że on musi być.</p>
<p>Czy on może być przedstawiony jutro, pojutrze, za miesiąc? Nie, nam najwybitniejsi profesorowie powiedzieli kierunki, zakończenie prac nad kierunkami będą gotowe w przeciągu pół roku, a następnie prace inżynierskie, żeby to przeprowadzić - przedstawić do dyskusji, a zatem szacujemy - trzeba rok do półtora roku, żeby dojść do tego systemu i wówczas go będziemy mieli i to będzie model, który wynika z tego co się dzieje, wynika z potrzeby porozumienia się, wynika z potrzeby by było lepiej nie tylko w górnictwie, ale i w kraju.</p>
<p>Dziękuję bardzo.</p>
<p><em>Przewodnicząc</em>y:</p>
<p>Dziękuję bardzo czy jeszcze ktoś z państwa pragnie zabrać głos?</p>
<p><em>Pn. Pietrzyk</em>:</p>
<p>Tak się akurat składa, że dzisiaj nasza strona bierze cały ten ciężar, ale myślę, że te role zmienią się jutro. Proszę o zabranie głosu - od razu dwóch mówców zapowiem - Grzegorza Stawskiego i pana Piotrowskiego.</p>
<p><em>Grzegorz Stawski</em>:</p>
<p>Ja chciałbym, żeby znowu tę dyskusją w jakiś sposób uporządkować, chciałbym zwrócić uwagę państwa na propozycje, która z naszej strony wypłynęła przed chwilą, to znaczy żeby w tę dyskusję, w tej chwili pchnąć w kierunku powołania ewentualnie grupy, zespołu, podzespołu, który by po prostu znalazł rozwiązanie w tej sytuacji czasu pracy, a swoją drogą tu do pana Puszczewicza, pan jak gdyby potwierdził naszą dotychczasową teorię, że te 8 lat zostały zmarnowane, twierdząc, że system organizacyjny górnictwa i wszystko co ma być w przyszłości jest dopiero w tej chwili opracowywane.</p>
<p>Dziękuję.</p>
<p><em>Przewodniczący</em>:</p>
<p>Głos ma pan Piotrowski.</p>
<p><em>Ob. Leszek Piotrowski</em>:</p>
<p>Ja mam do dodania, to co powiedział pan dr Stankiewicz i w tej chwili mój przedmówca Grzegorz Stawski chciałem uzupełnić propozycją taką, żeby rozbić te trzy tematy na trzy zespoły, mianowicie tak bym to widział - czas pracy jedna strona daje trzech lub czterech przedstawicieli do grupy roboczej. Dalej - struktury pośrednie to samo, po trzy osoby z każdej strony negocjującej i one pracują nad tym tematem, system finansowo- ekonomicznym kopalń. Trzeci temat i też taki sam zespół. I tylko w ten sposób możemy się posunąć do przodu, bo inaczej się zagadamy na śmierć, przy tym stole nad przeróżnymi koncepcjami, rzeczy które są jasne i już omówione, na przykład czas pracy ciągnie się przez wszystkie terminy.</p>
<p>I chyba dosyć już żeśmy sobie na ten temat powiedzieli. </p>
<p>Dziękuję.</p>
<p><em>Przewodniczący</em>:</p>
<p>Dziękuję.</p>
<p>Głos ma pan. Moric.</p>
<p><em>Ob. Rajmund Moric</em>:</p>
<p>Proszę Państwa! Naprawdę jak widzę, nie rozumiecie strony, którą ja reprezentuję. Tej strony stołu. Tego czego teraz w propozycjach było powiedziane, powołanie zespołu przypomnę powiedziałem o godzinie 13.30 tu na tej sali. I proszę nie posądzam przynajmniej tej strony stołu o gadulstwo. Zaprezentowaliśmy jednoznacznie swoje stanowisko. Oczywiście nie chcąc przedłużać tutaj gadulstwa nie motywowaliśmy bardzo dogłębnie, bo mamy umotywowanie, że takie rozwiązanie byłoby optymalne. Ale ponieważ proponowaliśmy, wiemy, że takich rzeczy nie robi się przy tak dużym gremium, bo jest zbyt dużo pomysłów, każdy chce coś powiedzieć, skomentować, odpowiedzieć, odpowiedzieć i to trwa, a my przynajmniej ja jako górnik cholernie szanuję czas, dlatego chcą powiedzieć, że w pełni popieram powołanie tego zespołu, mamy przedstawiciela do tego zespołu już przygotowanego od 4 godzin i sądzę, że to jest jedyne rozsądne wyjście, żeby tam sobie powiedzieli, każda ze stron jakie są argumenty za lub przeciw, takim czy innym rozwiązaniom. I jeżeli dojdą do wspólnego wniosku te osoby, które będą w tym zespole, że można przyjąć wspólne rozwiązanie, to je zapiszą. Jeżeli stwierdzą, że nie ma wspólnego, to będzie modyfikacja i różne stanowiska w tym temacie. Oby oczywiście się dogadano.</p>
<p>Ja rozumiem w tym temacie czasu pracy, ponieważ, dlatego że pozostałe tematy nie zostały jeszcze sprecyzowane przez naszą stronę, ale panów też z tego co rozumiem. Tu ze strony rządowej była próba w sprawach struktur powiedzenia, ale myśmy jeszcze nie zaprezentowali swojego stanowiska.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję.</p>
<p>Więc panowie mam takie pytanie, czy bierzemy wszystkie trzy tematy i czy do każdego oddzielnie?</p>
<p><em>Ob. Pietrzyk</em>:</p>
<p>Ja już tak wybiegam trochę do przodu, jako że zaraz rano żeśmy się zwracali o stanowisko strony koalicyjno-rządowej i dobrze by było, że to co stało się przez pół godziny, ta prezentacja tych wariantów, to znaczy to stanowisko, żeby było w tych innych tematach od razu, wyeksponowane, wtedy wiemy na czym stoimy, wiemy czego się możemy spodziewać. Żeby to następowało, bo gdyby to nastąpiło rano, prawdopodobnie już ta grupa robocza byłaby dawno powołana, z tym że my nie jesteśmy za połączeniem tych tematów, jesteśmy za rozbiciem. Oczywiście struktury, a system finansowo-ekonomiczny kopali może być w jakimś połączeniu, może być, oczywiście, ale czasu pracy nie chcielibyśmy łączyć ze strukturami i z systemem finansowo-ekonomicznym i jesteśmy za jak najszybszym powołaniem tej grupy roboczej odnośnie czasu pracy.</p>
<p>Mam wniosek natury formalnej, żeby zrobić 10 minut przerwy, bo ja widzę, że każdy zespół wyczuwam to, chciałby sobie przedyskutować to co się wydarzyło w ostatniej godzinie czasu.</p>
<p>Dziękuję.</p>
<p><em>Przewodniczący</em>:</p>
<p>Ogłaszam 10 minut przerwy.</p>
<p>/Przerwa/.</p>
<p></p>
<p>/Po przerwie/.</p>
<p><em>Przewodniczący</em>:</p>
<p>Wznawiamy obrady.</p>
<p>Panowie prosili o przerwę, czy jest jakieś stanowisko, czy chcecie zabrać w tej chwili głos, czy przystępujemy do powołania zespołów.</p>
<p><em>Ob. Pietrzyk</em>:</p>
<p>Przystępujemy do powołania zespołów.</p>
<p><em>Przewodniczący</em>:</p>
<p>Ze strony koalicyjno-rządowej proponujemy pana Klonowskiego, pana Bąka i pana Bema.</p>
<p><em>Ob. Pietrzyk</em>:</p>
<p>Strona „Solidarności” Węglarz - przewodniczący, Polmański, Piotrowski.</p>
<p><em>Ob. Moric</em>:</p>
<p>Strona OPZZ pan Peterko i pan Rupala.</p>
<p><em>Przewodniczący</em>:</p>
<p>Dziękuję bardzo.</p>
<p>Ja chciałbym, jeżeli mogę zabrać jeszcze w tej sprawie głos - zanim przejdziemy do tego tematu - do kolejnego tematu prosić, aby zespół przystąpił od razu do pracy, to jest pierwsza sprawa, a druga sprawa - żeby wziął wszystkie te za i przeciw i chcę tutaj podkreślić, no nie zabierałem głosu przez chwilę, my opracowujemy nie tylko dla załóg, ale i dla rządu impulsy. I chcę, żeby państwo też wzięli pod uwagę tę propozycje, które strona rządowa wysuwała, między innymi co jest pomijane, żeby zrezygnować - może inaczej, że w tym roku jest CPR zatwierdzony i każda nasza zmiana musi być pociągnięta za sobą i to trzeba napisać, zmianę CPR. Dlatego stawiamy rok 1990 - dlatego, że chcemy uszanować Sejm, który zatwierdził NPSG do 1990 roku i chcieliśmy to przedłożyć i rządowi, i Sejmowi, żeby od 1990 roku te wszystkie sprawy wziął pod uwagę w planowaniu.</p>
<p>Jeszcze raz tutaj podkreślam, że nie górnicy występują z ilością węgla, tylko centrum występuje do górników ile górnicy mają wydobyć. Żeby tu nie było między nami nieporozumienia. Jeżeli tak, proszę uprzejmie.</p>
<p><em>Ob. Moric</em>:</p>
<p>Panie przewodniczący! Panowie Współprzewodniczący! Szanowni Państwo!</p>
<p>Powiedzmy sobie prawdę, nie stąpajmy trochę w obłokach. Prawdą jest miejmy tę świadomość, że zasady dobrowolności, które w tej chwili funkcjonują w górnictwie na mocy tego naszego porozumienia, na pewno odbiją się na wielkości produkcji i trzeba mieć tego świadomość. I w tym układzie gdybyśmy to nie zamarkowali w naszym stanowisku, w jakim zakresie, ano w tym, że należy ewentualnie dokonać zmiany CPR w zakresie wielkości wydobycia, będzie oszukiwaniem się wzajemnym. Z praktyki sejmowej wiem że CPR jak i plan NPSG jest wielokroć rewidowany w ciąg roku i w tym układzie jednak bym proponował, żeby zamarkować w tym naszym wspólnym stanowisku, że biorąc pod uwagę rozwiązania, które już na tę porę są, a mogą spowodować pewne zmiany w wydobyciu, powinny być w CPR potem uznane za zgodne z prawem, ponieważ przy braku takiego uznania będą cierpiały załogi między innymi, ponieważ niewykonanie CRP to jest niewykonanie planu i z tym się nieraz wiążą pewne sprawy związane z zyskiem, z funduszami premiowymi i innymi pochodnymi.</p>
<p>Dlatego bałbym się bardzo, żeby tego nie zawalić, bo możemy wtedy zrobić niedźwiedzią przysługę niechcący wszyscy naszym załogom. Dlatego bym optował, żeby ewentualnie jednak zamarkować to o konieczności zmiany CPR - jeżeli obecnie stosowane, czy następne jakie będą spowodują zmianę wydobycia.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo panu Moricowi.</p>
<p>Ja myślę, że zespół może przystąpić do pracy natomiast proponuję, żebyśmy przeszli do kolejnego tematu to jest system finansowo-ekonomiczny.</p>
<p><em>Ob. Piotrowski</em>:</p>
<p>Ja prosiłbym o głos.</p>
<p>Jako członek tej komisji do załatwienia sprawy czasu pracy mam propozycję wobec wszystkich członków tejże komisji, aby rozpocząć pracę bezpośrednio po dzisiejszym posiedzeniu plenarnym, jutro po posiedzeniu jeżeli nie dojdziemy do efektów i ewentualnie w sobotę od rana.</p>
<p><em>Przewodniczący</em>:</p>
<p>Dziękuję bardzo.</p>
<p>Ja mam takie pytanie koledzy współprzewodniczący, dokąd dzisiaj chcemy w świetle tego co pan Piotrowski mówi pracować?</p>
<p><em>Ob. Pietrzyk</em>:</p>
<p>Moja propozycja jest natury technicznej i jeżeli byśmy osiągnęli porozumienie, to skróciłoby nam dzisiejszy czas i to znacznie.</p>
<p>Proponowałbym tak samo jak to się stało z czasem pracy, tylko nie powoływać grupy roboczej, tylko konkret nie żebyśmy my usłyszeli konkretne stanowisko strony koalicyjno-rządowej na temat wariantowego rozwiązania odnośnie funkcjonowania struktur pośrednich w górnictwie i nie tylko w górnictwie, bo są i struktury, które świadczą na rzecz górnictwa, mielibyśmy czas się nad tym zastanowić do jutra i prawdopodobnie jutro byśmy przyszli już w tym temacie tej propozycji ze strony koalicyjno- rządowej.</p>
<p>Dziękuję.</p>
<p><em>Przewodniczący</em>:</p>
<p>Proszę bardzo nie stoi nic na przeszkodzie.</p>
<p>Natomiast ja jeszcze do tego zespołu. Ja bym prosił, żeby w tej redakcji były uwzględnione wszystkie górnictwa, żeby tego nie zgubić gdzieś.</p>
<p>Ja jestem, przychylam się... Proszę bardzo Moric chciał jeszcze zabrać głos.</p>
<p><em>Ob. R. Moric</em>:</p>
<p>Rezygnuję.</p>
<p><em>Przewodniczący</em>:</p>
<p>Dziękuję bardzo.</p>
<p>Przychylam się do tego i od razu tutaj zaprezentujemy sprawę naszych propozycji ze strony koalicyjno-rządowej , odnośnie systemu finansowo-ekonomicznego i wynikających stąd struktur gospodarczych, struktur zarządzania.</p>
<p>Głos ma pan Puszczewicz:</p>
<p><em>Ob. Puszczewicz</em>:</p>
<p>Ja nadmieniłem, <em>że</em> rozbijamy, bo nie wiem czy akurat żeśmy się tu dogadali w tym temacie, że rozbijamy tematycznie struktury, a system ekonomiczno- finansowy zostawiamy na później, że zaczniemy od struktur w tej chwili i w związku ze strukturami ta moja propozycja była.</p>
<p><em>Przewodniczący</em>:</p>
<p>Natomiast z naszej strony wychodzimy z założenia, że system zarządzania jest wynikiem systemu finansowo-ekonomicznego i jeżeli ten system finansowo- ekonomiczny jaki do dnia dzisiejszego jest, a nie czarujmy się jest to system nakazowo-rozdzielczy, to i struktury muszą być do tego dopasowane i odwrotnie - jeżeli przyjmiemy system finansowo-ekonomiczny gdzie będą działać... zreformowany, to z tego wynikną struktury. Taka jest prawda i taka jest logika. Tu są specjaliści od tego i chyba potwierdzą moje zdanie. Dlatego ja bym to zagadnienie traktował jako jedno zagadnienie.</p>
<p>A jeżeli oddzielnie - to zacząć od systemu finansowego.</p>
<p>Proszę bardzo pan Pietrzyk.</p>
<p><em>Ob. A. Pietrzyk</em>:</p>
<p>Proszę o zabranie głosu pana Stankiewicza.</p>
<p><em>Ob. Stankiewicz</em>:</p>
<p>No właśnie o to chciałem prosić, żeby traktować to jako jedno zagadnienie, bo jeżeli miałby to być system finansowo-ekonomiczny dla Wspólnoty Węglowej Przedsiębiorstw Eksploatacji Węgla i dla górnictwa na zasadach przedsiębiorstw użyteczności publicznej to oczywiście byłby to monopol, który by się mijał z naszymi celami.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo. Wobec tego ja proponuję panowie, aby to zreferować najpierw jako całość, to znaczy to stanowisko tutaj zaprezentuje nasze pan Puszczewicz, a opracowania już referatowe i szczegółowe w jednej i w drugiej sprawie zabiorą głos pan Helski w sprawie systemu ekonomicznego i pan Kociela w sprawie struktur organizacyjnych.</p>
<p>Jeżeli jest na to zgoda, to bardzo bym prosił o takie potraktowanie sprawy.</p>
<p><em>A. Pietrzyk</em>:</p>
<p>Z naszej strony jest zgoda. Proszę bardzo.</p>
<p><em>Przewodniczący</em>:</p>
<p>Jeżeli tak to proszę pana dyrektora Puszczewicza.</p>
<p><em>Dyrektor Edward Puszczewicz</em>:</p>
<p>Dziękuję bardzo, ja to co mówiłem na... parę minut wcześniej to stanowisko przekażemy na piśmie. Już w tej chwili się kończy przepisywać - jako całościowe w tych kwestiach zatem II - system ekonomiczno-finansowy, to jest próba ewentualnego zapisu, jak mówił minister Gustek szczegółowe uzasadnienia dyrektor Helski i Kociela.</p>
<p>Strony zgodnie oświadczają, że obowiązujący w górnictwie system ekonomiczno-finansowy jest systemem nakazowym, tym samym nie przystaje do kierunkowych założeń i realizowanej w kraju reformy gospodarczej. Uznając uwarunkowania występujące w górnictwie, duże zróżnicowanie warunków naturalnych i w konsekwencji wyników ekonomicznych oraz wpływ na środowisko naturalne, konieczne jest zintensyfikowanie prowadzonych z inicjatywy Wspólnoty Węgla Kamiennego prac w tym zakresie, przez zespół konsultacyjny pod auspicjami Rady Głównej Polskiego Towarzystwa Ekonomicznego.</p>
<p>W tym celu strony uzgadniają włączenie do udziału w pracach wyżej wymienionego zespołu przedstawicieli Podzespołu do spraw Górnictwa. Poszerzony zespół konsultacyjny winien zakończyć prace w terminie do 30 czerwca 1990 roku, a propozycje rozwiązań dotyczących docelowego modelu ekonomiczno-finansowego w górnictwie przedstawić do powszechnej konsultacji społeczno-zawodowej.</p>
<p>Uznając wagę płac w systemie ekonomiczno-finansowym zespół przyjmuje, że przy określaniu poziomu płac należy bezwzględnie utrzymać zasadę, że praca w górnictwie powinna w porównywalnym czasie pracy kształtować się w stosunku do płac w pozostałych branżach przemysłu krajowego jak 1 do 1,7. Jednocześnie płaca winna być w sposób bezpośredni uzależniona od ilości i jakości produkcji, przy czym system płac powinien być prosty i przejrzysty, i stanowić stymulator poprawy wyników produkcyjnych oraz wskaźników ekonomicznych.</p>
<p>III. Struktury organizacyjne:</p>
<p>Ostatecznie wybrany model ekonomiczno-finansowy w górnictwie wymusi system zarządzania i struktury organizacyjne. Prowadzone prace nad tym systemem muszą uwzględniać ocenę organizacji zarządzania górnictwem, a przede wszystkim konieczny stopień samodzielności kopalń oraz upodmiotowienie załóg górniczych.</p>
<p>Dziękuję.</p>
<p><em>Przewodniczący</em>:</p>
<p>Bardzo proszę dyrektor Helski.</p>
<p><em>Ob. dyrektor Helski Bogusław</em>:</p>
<p>Pozwolę sobie przedstawić stanowisko strony rządowej na temat systemu ekonomiczno-finansowego, które funkcjonuje w górnictwie węgla kamiennego.</p>
<p>System ten zarysowany został na początku lat osiemdziesiątych jako rezultat kompromisu pomiędzy ogólnymi, powszechnie obowiązującymi zasadami reformy gospodarczej a podstawowymi wymogami kierowania górnictwem węglowym i jego specyfiką.</p>
<p>Chciałbym tu podkreślić, że stosowane w górnictwie węgla kamiennego zasady w tym zakresie, w tym również rozwiązania specyficzne, są zgodne z obowiązującymi ustawami i wynikającym stąd porządkiem prawnym.</p>
<p>Konieczność stosowania rozwiązań systemowych odbiegających w pewnym stopniu od powszechnie obowiązujących zasad wynika przede wszystkim z faktu, że w stosunku do górnictwa węgla kamiennego stosowane są przez centrum mechanizmy nakazowe, które w niemałym stopniu ograniczają samodzielność tej branży. Przejawia się to przede wszystkim w ustalaniu dyrektywnych zadań produkcyjnych zarówno dla całego przemysłu, jak i poszczególnych jego jednostek gospodarczych.</p>
<p>Szerzej na ten temat nie będę mówił, wiele już tu powiedziano.</p>
<p>Przejawia się to również w jednoznacznym ustalaniu kierunków zbytu węgla zarówno na kraj jak i na eksport w związku z czym producenci węgla nie mają korzyści, jakie wynikają z dobrowolnego wyboru zbyt węgla.</p>
<p>Dalej trzeba mieć tu również na uwadze, że poziom węgla cen zbytu węgla ustalany jest przez centrum jako ceny urzędowe, i ceny te nie nawiązują do potrzeb branży węgla kamiennego, są one wynikiem stosowania określonej polityki cenowej państwa. Również zasilanie branży w środki finansowe z zewnątrz w postaci dotacji i innych źródeł w ogromnym stopniu - ogranicza samodzielność poszczególnych kopalń jak również i całej branży.</p>
<p>Układ ten determinuje sytuację wewnątrz branży i w poważnym stopniu ogranicza samodzielność przedsiębiorstw górniczych i wymusza stosowanie rozwiązań systemowych odbiegających od ogólnie obowiązujących.</p>
<p>Niezależnie od powyższego, przy formułowaniu rozwiązań systemu ekonomiczno-finansowego w górnictwie węglowym trzeba mieć również na uwadze, następujące fakty.</p>
<p>Po pierwsze - poważne zróżnicowanie poziomu kosztów pomiędzy poszczególnymi kopalniami. Jest to sprawa oczywista nie będę rozwijał z jakich powodów ten stan występuje.</p>
<p>Chciałbym tylko powiedzieć, że w roku 1988 przy średnim koszcie eksploatacji w wysokości 9 350 złotych na tonę koszty w poszczególnych kopalniach wahały się od 5 500 złotych na tonę do 36 600 blisko złotych na tonę, a więc w stosunku jak jeden do sześciu.</p>
<p>Występuje również w kopalniach poważne zróżnicowanie średnich cen zbytu pomiędzy poszczególnymi kopalniami. Zależy to oczywiście przede wszystkim od jakości węgla w złożu, zależy to również od stopnia mechanizacji, procesów wzbogacania i szeregu innych czynników.</p>
<p>W roku 1988 średnia cena zbytu w przemyśle węglowym ukształtowała się za poziomie 8 600 złotych za tonę, ale w poszczególnych kopalniach wahała się od 5 550 złotych za tonę do 13 700 złotych za tonę, a więc w stosunku jak jeden do dwóch i pół.</p>
<p>W konsekwencji tego zróżnicowania zarówno cen zbytu jak i kosztów w poszczególnych kopalniach występuje bardzo zróżnicowana rentowność. Przyjmując za podstawę różnice pomiędzy ceną zbytu a kosztem jednostkowym, w roku 1988 rozstrzelenie miało... występowało w następujących rozmiarach: otóż nadwyżka kosztów nad ceną w kopalni „Wiktoria” dla przykładu wynosiła 22,2 tysiące złotych za tonę, natomiast w kopalni „Miechowice” sytuacja miała się odwrotnie, cena zbytu była wyższa od kosztów o 3 200 złotych na tonę.</p>
<p>Średnio w przemyśle węglowym różnica ta była minusowa wynosiła 714 złotych.</p>
<p>W roku 1988 w 27 kopalniach cena zbytu była wyższa od kosztu jednostkowego, a zatem w 27 kopalniach można by mówić o samofinansowaniu. W pozostałych 43 kopalniach cena zbytu była niższa od kosztów - oznacza to, że kopalnie te musiały być dotowane.</p>
<p>Przy rozpatrywaniu rozwiązań systemu ekonomiczno-finansowego trzeba brać również pod uwagę problem nakładów inwestycyjnych, inwestowania w kopalniach.</p>
<p>Otóż w poszczególnych kopalniach inwestowanie jest bardzo zróżnicowane. Jeżeli mierzyć to wielkością nakładów finansowych na inwestycje, to w roku 1988 wielość tych nakładów pomiędzy kopalniami kształtowała się następująco.</p>
<p>Od 487 milionów złotych w kopalni „Rymer”, do blisko 7 miliardów złotych w kopalni „Sosnowiec”.</p>
<p>Tak pomiędzy kopalniami kształtowały się nakłady inwestycyjne. Oczywiście powody tego rozstrzelenia nakładów są oczywiste.</p>
<p>Chciałbym stwierdzić, że w roku 1988 przeważająca część kopalń nie byłaby w stanie samodzielnie zabezpieczyć się w niezbędne środki finansowe. Dla przykładu podam, że w niektórych kopalniach biorąc za podstawę do samofinansowania się w sferze inwestycji amortyzację, możliwe było dla przykładu w kopalni „Sosnowiec” pokrycie niezbędnych nakładów tylko w 10% własnymi środkami, w kopalni „Wiktoria” 10,1%, w kopalni „Murcki” - 12,8%, „Janina” - 15,7%. Oczywiście była grupa nielicznych kopalń, w których to samofinansowanie inwestycyjne było możliwe.</p>
<p>Z przytoczonych faktów wynika, że sytuacja w poszczególnych kopalniach - sytuacja finansowa z przyczyn przeważnie od nich niezależnych jest bardzo zróżnicowana i waha się od bardzo dużych niedoborów środków do nadmiaru.</p>
<p>Niezależnie od tych uwarunkowań, które tutaj przytoczyłem rozpatrując system ekonomiczno-finansowy trzeba mieć również na uwadze to, że musi on zapewnić jednolitość - możliwość jednolitego stosowania systemu wynagrodzeń kształtowania jednolitej polityki płacowej w poszczególnych kopalniach. Musi on sprzyjać również kreowaniu postępu technicznego i to zarówno w skali całej branży jak i w poszczególnych kopalniach, jak również musi on sprzyjać określonemu inwestowaniu w całym przemyśle węglowym, co ma szczególne znaczenie w warunkach ograniczoności środków inwestycyjnych.</p>
<p>System ekonomiczno-finansowy musi również stwarzać niezbędne zabezpieczenie dla prowadzenia gospodarki złożem zgodnej z interesami całej branży lub gospodarki narodowej, choćby nawet miało to dokonywać się kosztem poszczególnych przedsiębiorstw górniczych czy kopalń. Zasoby węgla są bowiem własnością całego narodu i gospodarka nimi musi być podporządkowana nadrzędnym celom społecznym.</p>
<p>Nietrudno więc zauważyć, że z wielu, obiektywnych przyczyn niezależnych od kopalń i przedsiębiorstw górniczych pełna samodzielność tych jednostek jest w pewnym zakresie ograniczona. System ekonomiczno-finansowy najważniejszy z mechanizmów efektywnego gospodarowania nie może ignorować tych faktów.</p>
<p>Sprawa zysku. Podobnie jak w całej gospodarce narodowej również i w kopalniach, i w przedsiębiorstwach górniczych występuje wynik finansowy w postaci straty lub zysku, Zysk jest w górnictwie ważnym miernikiem oceny działalności gospodarczej, jest ważnym źródłem zasilania finansowego, jest źródłem nagród dla górników i w pewnym stopniu można z tego wyciągnąć wniosek jest również celem działalności gospodarczej.</p>
<p>Nie można jednak zysku dzisiaj, w dzisiejszych warunkach jego maksymalizacji uznać za podstawowy i jedyny cel gospodarowania w kopalniach i przedsiębiorstwach górniczych. Jednostki te bowiem za podstawowy swój cel uznawać muszą zaspokojenie potrzeb gospodarki narodowej na produkowany surowiec, przy równoczesnym zabezpieczeniu czy zapewnieniu bezpiecznej pracy załóg górniczych oraz racjonalnej gospodarki złożem. Dopiero w tych warunkach przy wykonaniu czy realizowaniu tych celów można również mówić o zysku jako jednym z celów działalności gospodarczej.</p>
<p>Rozwiązania systemowe w górnictwie węgla kamiennego muszą również uwzględnić fakt, że branża ta jest finansowana z budżetu państwa i to z tego względu, że jej potrzeby finansowe nie znajdują pełnego pokrycia w dochodzie z tytułu sprzedaży węgla po cenach urzędowych. Oznacza to, że branża węgla kamiennego uznana została za nierentowną i nie może się sama finansować.</p>
<p>Planowana deficytowość branży w konsekwencji dotowanie węgla jest wynikiem określonej polityki gospodarczej zgodnie z którą utrzymywanie ceny zbytu węgla na określonym, na przykład w tej chwili niskim poziomie oraz jej powolny wzrost z roku na rok ma przeciwdziałać spirali cen na rynku.</p>
<p>Chciałbym tu dodać, że tego typu rozwiązania w odniesieniu do węgla kamiennego, z różnych zresztą względów, stosowane są przez inne kraje europejskie.</p>
<p>Konieczność utrzymywania dotacji do węgla przy jego stosunkowo niskiej cenie w relacji do innych artykułów lub do ceny transakcyjnej oznacza, że budżet poprzez węgiel dotuje jego odbiorców, dotuje użytkowników węgla, w konsekwencji wiele dziedzin gospodarki narodowej.</p>
<p>Dotacja przekazywana węglowi jest właściwie dotowaniem pośrednim przez węgiel wielu dziedzin naszej gospodarki.</p>
<p>O ile w skali w całej branży węgla kamiennego nie ma warunków do samofinansowania, gdyż branża jest uznana za deficytową i jest dotowana, to w odniesieniu do poszczególnych kopalń i poszczególnych przedsiębiorstw górniczych sytuacja w tym zakresie jest zróżnicowana. W jednych kopalniach występuje sytuacja, w której potrzeby węgla, potrzeby tych kopalń są w pełni zaspokojone ceną zbytu. W innych z kolei te potrzeby są niezaspokojone i przedsiębiorstwa muszą być dotowane.</p>
<p>W latach 1983-1988 na 70 kopalń 39 kopalni przez te wszystkie lata było stale deficytowych, Do 39 kopalń stale trzeba było dokładać, dotować je trzeba było. 13 tylko kopalń było stale rentownych, a więc przez ten okres czasu tylko 13 kopalń mogło rozgrywać zasadę samofinansowania.</p>
<p>18 pozostałych kopalń to były kopalnie, w których warunki, rentowność była zmienna w czasie, w jednym roku były one deficytowe, w drugim z kolei były rentowne. Chciałbym dodać, że również w skali roku często bywa, że kopalnia jest raz rentowna, raz deficytowa, zależy to od układu pomiędzy ceną zbytu, która jest zmienna bardzo często w ciągu roku, a kosztami.</p>
<p>Przykłady te wskazują na dużą zmienność sytuacji finansowej w jakiej znajdują się poszczególne kopalnie i raz znaczny rozrzut zarówno ujemnej jak i dodatniej różnicy wyrównawczej.</p>
<p>Wyciągamy z tych faktów wniosek, że system ekonomiczno-finansowy w węglu kamiennym musi po pierwsze zapewnić uzyskanie zadane w CPR poziomu wydobycia węgla, przy pełnym wykorzystaniu istniejących zdolności produkcyjnych. Po drugie musi zapewnić każdej kopalni, niezależne od tej sytuacji finansowej, dopływ środków o rozmiarach niezbędnych dla prowadzenia działalności eksploatacyjno-inwestycyjnej, zabezpieczających potrzeby załogowe, a tym samym stwarzać je jako warunki do samofinansowania i system ten musi również stworzyć warunki do oszczędnego gospodarowania, do poprawy efektywności ekonomicznej, a więc umożliwiać prowadzenie działań proefektywnościowych.</p>
<p>Rozwiązania, które zastosowano ani jako odmienne czy specyficznie w stosunku do ogólnie obowiązujących zasad były właściwie... sprowadzały się właściwie do tego, że prowadzono rachunek wyrównawczy cen wewnętrznych, stworzono warunki dla centralizowania środków na rozwój na szczeblu branży i umożliwiono rozliczanie branży [nieczytelne] budżet z tytułu podatku dochodowego w skali branży. Odmiennie aniżeli to się ma w skali gospodarki narodowej.</p>
<p>Wszystkie pozostałe elementy systemu ekonomiczno- finansowego stosowane w górnictwie są takie jakie w całej gospodarce narodowej. O rachunku cenowo wyrównawczym nie będę mówił, rozumiem, że temat jest znany - był on tutaj zresztą przez pana Borowskiego omówiony i skrytykowany, dlatego więcej na ten temat nie będę państwu zabierał czasu, chciałbym tylko stwierdzić, że rachunek ten umożliwia zasilanie każdego przedsiębiorstwa i każdej kopalni w niezbędną ilość środków finansowych, spełnia funkcję motywacyjną, bowiem skłania do wypracowywania zysku zarówno planowego jak i ponadplanowego, a ty samym poprzez odpis zysku na fundusze załogowe powoduje większe zainteresowanie efektami pracy i też w określonym zakresie umożliwia stymulowanie działalności eksploatacyjnej i inwestycyjnej.</p>
<p>Można stwierdzić, że rachunek wyrównawczy cen uwzględnia w pewnym stopniu, w pewnym sensie skutki występowania renty górniczej w kopalniach.</p>
<p>Drugim elementem, który różni węgiel kamienny od innych rozwiązań w gospodarce narodowej to jest utworzenie we Wspólnocie funduszu rozwoju, który jest źródłem zasilania potrzeb rozwojowych przedsiębiorstw górniczych. Ten fundusz rozwoju tworzy się za zgodą i na podstawie decyzji rady nadzorczej z części amortyzacji pozyskiwanej z przedsiębiorstw. Istnienie takiego funduszu ma swoje umotywowanie, gdyż umożliwia stymulowanie działalności inwestycyjnej w skali branży w poszczególnych przedsiębiorstwach, w poszczególnych kopalniach z punktu widzenia interesów ogólnogospodarczych, z punktu widzenia interesów branży.</p>
<p>Chciałbym jednak dodać, że w roku 1998 fundusz ten, to znaczy nie skorzystano z odbierania niejako części amortyzacji w przedsiębiorstwach i kopalniach, amortyzacja pozostawała w całości do dyspozycji tych jednostek i z tego mechanizmu nie korzystano.</p>
<p>Wreszcie ostatnim rozwiązaniem specyficznym dla węgla kamiennego i zresztą dla Wspólnoty całej od roku ubiegłego, to jest stosowanie podatku dochodowego uiszczanego przez przedsiębiorstwa do Wspólnoty, a następnie uiszczanie tego podatku do budżetu państwa w imieniu wszystkich jednostek przez Wspólnotę. Jest to rozwiązanie, które umożliwia zasilanie Wspólnoty w pewną ilość środków przez możliwość na podstawie rady nadzorczej podwyższeniu obligatoryjnej stawki podatkowej i uzyskiwanie w ten sposób pewnych środków dla utrzymania Wspólnoty.</p>
<p>Chciałbym podkreślić, że w roku 1988 z tego rozwiązania również nie skorzystano.</p>
<p>Stosowany obecnie system ekonomiczno-finansowy w górnictwie węgla kamiennego - stwierdzamy to - jest obarczony szeregiem niedostatków. Dotyczy to przede wszystkim jego uznaniowości i przetargowego trybu [nieczytelne] zadań zarówno wydobywczych jak i parametrów finansowych. Chciałbym tu dodać, że bardzo poważnym czynnikiem silnie oddziaływującym i to negatywnie na funkcjonowanie omawianego systemu są skutki inflacji.</p>
<p>Chciałbym tutaj wyrazić swój pogląd, że nie ma właściwie systemu choćby najbardziej idealnego, który w tych warunkach tej silnej inflacji byłby systemem skutecznym.</p>
<p>Stosowany od szeregu lat system ekonomiczno-finansowy, zarysowany zresztą przeze mnie w bardzo ogólnym szkicu, podlega stałemu doskonaleniu. Jest on z roku na rok doskonalony w różny sposób. Zmierza on przede wszystkim w kierunku zwiększenia samodzielności przedsiębiorstwa, zwiększenia samodzielności kopalni, doskonaleniu. Począwszy od roku 1989 zgodnie z ustawą o utworzeniu Wspólnicy Węgla Kamiennego wprowadzono nowe zasady zasilania górnictwa węgla kamiennego w oparciu o ceny rozliczeniowe. Temat jest bardzo rozległy, omówię go tylko bardzo krótko. Jest to nowe rozwiązanie, które ma zastąpić przetargowy dotąd sposób ustalenia dotacji dla branży węgla kamiennego przez mechanizm oparty na cenie rozliczeniowej, a konkretnie oparty na cenie transakcyjnej. Postulat, który od wielu lat był zgłaszany. Mechanizm ten jest stosowany obecnie z tym, że Wspólnota Węgla Kamiennego ma do tego mechanizmu określone zastrzeżenia, a to głównie z tego powodu, że mechanizm ten nie uwzględnia potrzeb branży węgla kamiennego jakie w tym zakresie istnieją.</p>
<p>Dla przykładu powiem, że jeżeli dla przykładu - będą soboty dobrowolne i z tego tytułu - co zresztą było powiedziane - nastąpi spadek wydobycia, to system ten, który w tej chwili obowiązuje jak gdyby nie uwzględnia tego faktu. Dotacja, którą uzyskaliby stawia branżę w bardzo trudnej sytuacji. Dlatego, że istnieją koszty stałe, które niezależnie od wydobycia funkcjonować muszą, natomiast środków wraz ze spadkiem sprzedaży będzie oczywiście [nieczytelne].</p>
<p>Reasumując można stwierdzić, że stosowany obecnie w górnictwie węgla kamiennego system ekonomiczno- finansowy jest w swej istocie systemem parametryczno-nakazowym, ukształtowanym przez warunki zewnętrzne jakie zostały rej branży stworzone oraz uwarunkowania wewnątrz branżowe istniejące obiektywnie.</p>
<p>U podstaw tego systemu leży odpowiedzialność za zapewnienie warunków dla pełnej realizacji zadań produkcyjnych niezbędnych dla potrzeb gospodarki narodowej. W systemie tym występują niewątpliwie niedomagania potęgowane skutkami inflacji. Nie zmienia to jednak faktu, że system ten uwzględniając aktualne uwarunkowania można ocenić, jako umożliwiający samofinansowanie i motywowanie do poprawy gospodarności. System ten stwarza wszystkim kopalniom jednakowe warunki ekonomiczno-finansowe.</p>
<p>Na podobnych równych zasadach chciałbym powiedzieć oparte są systemy ekonomiczno-finansowe w innych górnictwach europejskich. Uważamy za niezbędne dalsze usprawnienia tego systemu, odpowiednie prace w tym zakresie są prowadzone, zarówno w Akademii Ekonomicznej w Katowicach, w Polskim Towarzystwie Ekonomicznym - w Śląskim Oddziale Polskiej Akademii Nauk.</p>
<p>Górnictwo jest otwarte na wszelkie racjonalne i realne propozycje, które doskonaliłyby funkcjonujący obecnie system ekonomiczno-finansowy. Zawsze byliśmy na to otwarci i oczekujemy w tym zakresie propozycji. Niepewnych eksperymentów, niesprawdzonych rozwiązań i budzących wątpliwości zmian nie można jednak do tego czułego mechanizmu wprowadzać. Wiele przykładów z naszej gospodarce uzasadnia tę ostrożność.</p>
<p>Alternatywnym rozwiązaniem dla systemu stosowanego obecnie w górnictwie to koncepcja uznania węgla kamiennego za towar rynkowy i przyznanie górnictwu węglowemu pełnej samodzielności przy zapewnieniu warunków do pełnego samofinansowania. Można oczywiście prowadzić badania - naszym zdaniem - i studia nad tą koncepcją byłoby to bardzo celowe, są różne modele gospodarcze teoretyczne, tym niemniej jednak biorąc pod uwagę dzisiejsze realia, warunki, w których egzystujemy, my musimy mieć na uwadze i możemy stosować tylko takie mechanizmy, które są praktyczne i które mogą być w tych warunkach zastosowane.</p>
<p>Na koniec chciałbym zaproponować, żeby w zakresie tego systemu, systemu ekonomiczno-finansowego można było doprowadzić do porozumienia. Myśmy bardzo skrupulatnie jeszcze raz przeanalizowali wypowiedź pana Borowskiego. I jeszcze raz stwierdzamy, ja już raz o tym mówiłem, że w tym - w tej ocenie systemu ekonomiczno-finansowego jest wiele zbieżnych ocen. Jest dla przykładu jednoznacznie - z czym się zgadzamy stwierdzenie, że system ekonomiczno-finansowy musi uwzględniać specyfikę branży. Zgadzamy się z tym, że przedsiębiorstwa górnicze mogą i powinny szosować reguły reformy gospodarczej. Zgadzamy się z tym, w powiązaniu z pierwszą tezą, że sposób dotowania kopalń nierentownych jest otwarty, trudny, wymaga szerszej wymiany poglądów, z tym również się zgadzamy. Że dotacji się nie uniknie, tak zgadzamy się, na razie się dotacji nie uniknie, trudno powiedzieć jak długo</p>
<p>Dalej - że propozycje powinny iść w kierunku jednolitych cen, z tym się również się zgadzamy.</p>
<p>Skoro więc zgadzamy się w tych punktach wydaje się zasadnicze, i skoro również stwierdzamy, że system funkcjonujący wydaje się w tej chwili jedynie możliwy, ale system niedoskonały, będzie wymagał i wymaga dalszego doskonalenia, dalszej poprawy i pracy w tym zakresie. Padła już deklaracja rozszerzenia niejako platformy współpracy w tym zakresie, uważam, że można by było dążyć do tego i można by było w tym zakresie zawrzeć porozumienie mniej więcej o tej treści, która tu była przez pana generalnego Puszczewicza przedłożona.</p>
<p>Dziękuję za uwagę.</p>
<p><em>Przewodniczący</em>:</p>
<p>Dziękuję bardzo.</p>
<p>Mam propozycję, aby w tej sprawie jeszcze zabrał głos pan Matczewski - nasz ekspert.</p>
<p><em>Ob. Andrzej Matczewski</em>:</p>
<p>Reprezentuję nauki zarządzania, jestem pracownikiem Polskiej Akademii Nauk.</p>
<p>Jestem upoważniony do poinformowania państwa o pracach, o których już wspomniał kilkakrotnie dyrektor generalny Puszczewicz, prowadzonych przez grono polskich ekonomistów nad problematyką ekonomiczno-finansową i systemem zarządzania w górnictwie węglowym.</p>
<p>Jaka jest geneza i stan tych prac? W miesiącu październiku Dyrekcja Generalna zwróciła się do kilkunastu osób w kraju o wyrażenie stanowiska w podstawowych kwestiach dotyczących tego modelu. Jestem merytorycznym i organizacyjnym jakimś animatorem tych prac i chciałem państwa poinformować, że zaproszenie do dyskusji przyjęli prof. Józef Gajda, z Akademii Ekonomicznej w Krakowie, prof. Ber Haus z Akademii Ekonomicznej we Wrocławiu, dr Andrzej Karpiński działacz gospodarczy, prof. Jan Mujżel - Instytut Nauk Ekonomicznych PAN, prof. Jerzy Rokita rektor Akademii Ekonomicznej w Katowicach, prof. Jan Stachowicz przedstawiciel Polskiej Akademii Nauk, dyrektor Zakładu Nauk Zarządzania Polskiej Akademii Nauk.</p>
<p>Przed tym gronem postawiliśmy cały szereg pytań, nie będę odczytywał ich wszystkich, ale przedstawię kilka. Mianowicie zadaliśmy pytania takie: czy jest potrzeba instytucji integrującej całość polityki w dziedzinie górnictwa zarówno w zakresie produkcji jak i sprzedaży na rynku krajowym i zagranicznym, i o charakterze tej instytucji? Dalej, czy niezbędne jest utrzymanie systemu nakazowego oraz na jakich zasadach organizować rozumny zakres wspólnej działalności? Wreszcie czy istnieje potrzeba organizacji skupiającej pewną ilość kopalń czy też struktura organizacyjna powinna się oprzeć się na kopalni jako przedsiębiorstwie, będącym podstawowym podmiotem systemu zarządzania? Dalej, jakie powinny być główne rozwiązania systemu ekonomiczno- finansowego i to w obszarze stosunków między górnictwem węglowym a budżetem i w stosunkach wewnętrznych dotyczących przede wszystkim spraw redystrybucji środków między przedsiębiorstwami?</p>
<p>Kolejne pytanie to na jakich zasadach winien być skonstruowany system wynagradzania i przywilejów załóg górniczych? I ostatnie zagadnienie jaki winien być kształt i kompetencje samorządów pracowniczych oraz organizacji związkowych funkcjonujących w obszarze górnictwa.</p>
<p>Osoby przeze mnie wymienione przedstawiły pisemne stanowiska i 6 grudnia w ubiegłym roku odbyło się pod auspicjami Prezydium Rady Głównej PTE w [nieczytelne] spotkanie dyskusyjne, gdzie autorzy przedstawili te poszczególne stanowiska.</p>
<p>Chciałbym na tej podstawie został sporządzony wstępny dokument syntetyczny opracowany przez zespół w składzie - prof. Pajestka, Andrzej Matczewski, dr Ewa Horodyńska, który jest próbą syntezy tego zagadnienia. I chciałbym nie wnikając w ten zakres wyników poinformować, że zostały zaprezentowane wszystkie właściwie stanowiska w tej sprawie, które co do rozwiązań nie różniły się szczególnie. Była ogólnie zgodność, że istniejący system tak ekonomiczno-finansowy jak i system zarządzania - po pierwsze - nie odpowiada, czy nie przystaje do kierunków, kierunkowych założeń reformy gospodarczej.</p>
<p>Stwierdzono, że niezbędne jest podjęcie tych prac, które przyspieszą rozwiązania w zakresie planowania produkcji węgla i odrzucono tezę maksymalizacji produkcji wydobycia węgla. I wiele dalszych szczegółowych zagadnień.</p>
<p>Różnice polegały jednakże na opiniach poszczególnych autorów na drogach i szybkości dochodzenia do rozwiązania, które dzisiaj jest ogólnie poddawane krytyce. Mogę poinformować, że większość osób wymienionych przeze mnie i w dyskusji biorących udział, wypowiedziała się za konsekwentną, lecz ewolucyjną zmianą istniejącego modelu ekonomicznego i zarządzania. Jestem tutaj upoważniony do przedstawienia spraw szczegółowych, dlatego że prac są w toku, poinformuję o dalszych trybie.</p>
<p>W miesiącu styczniu miała się odbyć druga tura tego spotkania uczestników zebrania, by pogłębić te sprawy i skierować do Wspólnoty, do dyrekcji już pakiet konkretnych propozycji. Inicjatywa polityczna jaką jest „stół” spowodowało przesunięcie tej dyskusji i o ile dobrze jestem zorientowany, strona rządowa proponuje by w pracach tego zespołu w drugim etapie wzięli już udział przedstawiciele poszczególnych tutaj orientacji, które biorą udział w dyskusji wokół problematyki górnictwa.</p>
<p>Mogę tak zadeklarować, będąc jednym z głównych organizatorów tych prac, że przy dobrej woli, włączeniu się partnerów proponowanych przez „stół” możliwość opracowania pakietu propozycji kierunkowych dostrzegam w najbliższych 2-3 miesiącach w sposób ostateczny. Natomiast nie potrafię się wypowiedzieć w sprawie tempa prac z projektowaniem, konkretnych rozwiązań. Dotyczy to w szczególności planowania systemu planowania i szczegółowych rozwiązań płacowych. Zrozumiałem wypowiedź pana dyrektora Puszczewicza, że termin ocenia na 1990 rok 30 czerwca. W tej sprawie nie mogę się wypowiedzieć, mogę zadeklarować, że w ciągu najbliższych miesięcy 2-3 po zaakceptowaniu tej formuły pracy zostaną zakończone co do stanowiska i zostaną przedstawione kierownictwu rządowemu. Natomiast tempo prac projektowych, będzie uzależnione przede wszystkim od tego potencjału, który się zdoła skupić i od zaangażowania się działaczy związkowych, kadr kierowniczych bezpośrednio w kopalniach i przedsiębiorstwach, bo bez nich tego projektu zrobić się po prostu nie da. Tyle chciałem uwag organizacyjno- technicznych.</p>
<p>Dziękuję.</p>
<p><em>Przewodniczący</em>:</p>
<p>Dziękuję bardzo.</p>
<p>Proponuję aby głos, żeby ciągnąć ten temat uzupełnić o węgiel brunatny i miedź. Może węgiel brunatny - pan Drozdowski.</p>
<p><em>Ob. Drozdowski Stanisław</em>:</p>
<p>Panie Przewodniczący! Szanowni Państwo! Chcę krótko przedstawić stanowisko w sprawie systemu ekonomiczno-finansowego w górnictwie węgla brunatnego. Były już przy naszym stole wystąpienia na ten temat, ale dosyć ogólne. Ja chciałbym złożyć konkretne propozycje. Wcześniej temat był wielokrotnie podnoszony przez przedstawicieli tego górnictwa w różnych gremiach, w tym również na specjalnym sympozjum zorganizowanym przez nas w listopadzie 1988 roku w Bełchatowie z udziałem praktyków, naukowców i przedstawicieli zainteresowanych resortów. Jest zgodny pogląd, że obecny system jest zły i wymaga istotnego zreformowania. Występują różnice poglądów jak to zrobić. Kopalnie dostarczają węgiel brunatny prawie w całości do określonych elektrowni, o określonej mocy, a stąd o ustalonym zapotrzebowaniu na paliwo.</p>
<p>Moce elektrowni dostosowano do zasobności złóż oraz technicznie i ekonomiczne uzasadnionego czasu pracy elektrowni. Stąd możliwości wzrostu produkcji, wzrostu wydobycia są tu istotnie ograniczone, w przeciwieństwie nawet do innych rodzajów górnictwa, nie mówiąc o przemyśle przetwórczym.</p>
<p>Na wyniki istotny wpływ mają warunki geologiczne, które powinny być bezwzględnie w tym systemie uwzględnione. Na energię elektryczną obowiązują ceny urzędowe, zbyt niskie i stale relatywnie do innych cen, a nawet płac malejące. Dam przykład. W połowie lat siedemdziesiątych za przeciętną pensję można było kupić w Polsce około 2 6000 kilowatogodzin energii elektrycznej. W 1980 roku ponad 6 800 kilowatogodzin, w 1987 roku około 10 tysięcy kilowatogodzin, oczywiście to tylko jeden przykład, ale nie ulega wątpliwości, że przy rosnącej drożyźnie, wysokiej inflacji ceny energii elektrycznej w porównaniu do innych cen i płac relatywnie zmalały. </p>
<p>W tak bogatym kraju jak Republika Federalna Niemiec za 2,6 tys. marek można kupić tylko niewiele ponad 8 tysiące kilowatogodzin energii elektrycznej. Między innymi dlatego ten kraj jest bogaty, gospodarka energooszczędna, a u nas brak wystarczającej motywacji zarówno do oszczędzania energii jak i do inwestowania w to oszczędzanie. Na temat tego, dlaczego gospodarka i że w ogóle nie jest energooszczędna już tutaj wiele mówiono na tej sali.</p>
<p>Ceny na energię elektryczną jak powiedziałem są cenami urzędowymi. Na węgiel brunatny praktycznie też urzędowymi, chociaż na innym szczeblu decyzyjnym ustalanymi. My zaopatrujemy się po cenach większości umownych i tu pierwszy istotny problem naszego górnictwa i jego systemu ekonomiczno-finansowego.</p>
<p>Od cen trzeba więc zacząć reformę systemu. Obecnie biegną prace nad zmianą tych cen na ceny rejonowe, różne dla różnych kopalń uwzględniające warunki geologiczne i technologiczne. Proponowaliśmy, aby były to ceny transakcyjne, względnie transakcyjne na węgiel kamienny z uwzględnieniem kaloryczności. Docelowo tak być powinno. Musi wzrosnąć cena energii elektrycznej, cena węgla brunatnego i powinien być stworzony mechanizm pozwalający na racjonalną gospodarkę paliwami i energią oraz w znacznym stopniu samofinansowanie się tych przemysłów.</p>
<p>To również chyba najlepsze lekarstwo na choroby, która nam grozi na narastający kryzys energetyczny. Sądzę, że na ten temat przy naszym stoliku nie ma istotnych rozbieżności. I to chyba jest bardzo ważne. Możemy praktycznie udowodnić, że jesteśmy tu po to, aby osiągnąć porozumienie i postęp w uzgodnieniach, a nie po to, żeby prowadzić wielogodzinne polemiki i stać w miejscu. Ja tak to przynajmniej odbieram że ta nasza wielodniowa dyskusja na razie wielkiego postęp nie stworzyła.</p>
<p>Konieczność hamowania inflacji jak sądzę ogranicza możliwość radykalnego rozwiązania problemu, chociaż ja byłbym zwolennikiem radykalnych rozwiązań. Gdybyśmy je wprowadzili przed paroma laty dziś sytuacja być może byłaby inna. Ale sądzę, że również do przyjęcia jest etapowe dojście do tego celu, które od listopada ubiegłego roku jest przedmiotem opracowań negocjacji wymagających pilnego zakończenia. W pierwszym etapie mogą być wprowadzone ceny rejonowe do poszczególnych zagłębi górniczo-energetycznych oparte o rzetelny rachunek ekonomiczny i uwzględniające warunki geologiczne poszczególnych złóż, ale nie wyższe niż ceny transakcyjne. Ceny te powinny być ustalone na okresy kilkuletnie, między kopalniami a energetyką.</p>
<p>Powinien być wdrożony również system samoregulacji cen z uwzględniających inflację. Prowadzimy tanią eksploatację i przy takim założeniu większość kopalń będzie rentowna. Takie założenie połączone w jeden system ze zmianą cen energii elektrycznej powinno w zdecydowany sposób wpłynąć na poprawę naliczania kosztów w innych dziedzinach gospodarki, gdzie używa się energii elektrycznej. Oczywiście w drugim etapie powinny być wprowadzone ceny oparte o ceny transakcyjne i sądzę, że to też między nami nie powinno być wątpliwości.</p>
<p>Uporządkowanie problemu cen powinno pozwolić również na uporządkowanie problemu płac w górnictwie węgla brunatnego. Tymczasowym rozwiązaniem dotyczącym wynagrodzeń byłyby systemowo-systemowe powiązanie funduszu płac z poziomem wartości sprzedaży węgla. Innym alternatywnym rozwiązaniem byłoby tworzenie środków na wynagrodzenia bezpośrednio w oparciu o ilość wydobywanego węgla z uwzględnieniem kaloryczności, przez przeliczenie na węgiel umowny i systemową korektę uwzględniającą inflację.</p>
<p>Oczywiście każde z tych rozwiązań powinno uwzględniać wskaźnik 1:1,5, o którym była już tu kilkakrotnie mowa. To łączenie systemowo-korygowaną ceną będzie mobilizowało do dostaw lepszych jakościowo i do gospodarności, aby zapewnić środki na płace i na zyski. Oczywiście w miarę reformowania gospodarki również tworzenie środków na wynagrodzenia powinno być mniej dyscyplinowane i bardziej motywujące, a stąd o ich wysokości powinny decydować wyłącznie możliwości finansowe kopalń, bez dodatkowych antyinflacyjnych ograniczników.</p>
<p>Inwestycje utrzymujące powinny być finansowane w ciężar kosztów wydobycia. Nie dają przyrostów produkcji i są w tym górnictwie i duże, i nieodzowne. Sądzę, że takie rozwiązania oczywiście uszczegółowione powinny pozwolić na zbudowanie poprawnego systemu ekonomiczno-finansowego motywującego do gospodarności, wzrostu wydajności i pozwalającego na wypracowanie istotnego wzrostu płac bez większych zagrożeń dla napędzania inflacji.</p>
<p>I teraz jeszcze kilka słów komentarza. Górnicy węgla brunatnego w dużej części pracują w tzw. systemie czterobrygadowym, w sposób ciągły przez cały rok, w trudnych warunkach terenowych i atmosferycznych, z wydłużonym dojazdem do pracy, po wielokilometrowych bezdrożach odkrywek i zwałowisk. Mimo tego są wynagradzani nieadekwatnie do tych warunków i wysiłku, i w sposób mało motywujący. Tworzy to określone napięcia i problemy, których powinniśmy unikać.</p>
<p>Zreformowany system ekonomiczno-finansowy w górnictwie węgla brunatnego powinien pozwolić również na poprawę górniczych wynagrodzeń. Sądzę, że moja propozycja jest w pełni możliwa do przyjęcia przez wszystkie reprezentowane tu strony.</p>
<p>Dziękuję za uwagę.</p>
<p><em>Przewodniczący</em>:</p>
<p>Dziękuję bardzo, panu Drozdowskiemu.</p>
<p>Proszę o zabranie głosu przez pana dyrektora Ziaję - miedź.</p>
<p><em>Dyr. Kazimierz Ziaja - przemysł miedziowy</em>:</p>
<p>Chciałem również w imieniu tego przemysłu zgłosić parę uwag przy „okrągłym stole” na temat systemu ekonomiczno-finansowego. Uważamy, że konieczna jest prowadzenie działalności eksploatacyjnej kopalń w oparciu ogólnie o obowiązujące zasady gospodarki finansowej. Tak jak każda działalność gospodarcza, również górnicza działalność eksploatacyjna musi być poddana rygorom rachunku ekonomicznego oraz zweryfikowana opłacalnością ekonomiczną produkcji górniczej. Z tym jednak, że dla zapewnienia obiektywności tego rachunku sprawą pierwotną jest stworzenie warunków prawidłowej oceny do których w pierwszej kolejności należy zaliczyć zastosowanie prawidłowego układu cen.</p>
<p>Obiektywność cen na kopaliny i surowce uzyskać można poprzez formułowanie ceny w oparciu o ceny transakcyjne światowe, osiągane w eksporcie. I ta zasada powinna być bezwzględnie przestrzegana w odniesieniu do wszystkich surowców.</p>
<p>Dla informacji pragnę podać, że w chwili obecnej cena krajowa miedzi ograniczona została maksymalnym wskaźnikiem wzrostu wynoszącym 60 proc. ceny transakcyjnej, co powoduje brak prawidłowego rachunku ekonomicznego opłacalności produkcji miedzi, ukryte dotowanie przemysłów przetwórczych, brak zachęty do oszczędnego gospodarowania surowcami.</p>
<p>Takiego, nazwałbym to, irracjonalnego układu cen nie usprawiedliwia w żadnym wypadku teza o konieczności ograniczenia inflacji. Urealnienie poziomu cen miedzi do warunków obiektywnych, wynikających z cen transakcyjnych, miałoby niewielki wpływ na wzrost kosztów utrzymania z uwagi na minimalny udział miedzi w wartości wyrobów rynkowych.</p>
<p>Drugim zagadnieniem związanym z systemem ekonomiczno-finansowym jest problem rentowności poszczególnych kopalń wynikającej z różnorodnego okruszcowania kopaliny użytecznej oraz odmiennych kosztów eksploatacji związanych z warunkami eksploatacyjnymi. W zagłębiu miedziowym obiektywne warunki okruszcowania rudy, zaleganie złoża oraz pozostałych warunków eksploatacyjnych sprawiają, że rentowność poszczególnych kopalń jest znacznie zróżnicowana. Dlatego też w ramach wszystkich kopalń rud miedzi wprowadzona została instytucja renty górniczej, od ub. roku, pełniąca rolę instrumentu obiektywizującego wyniki ekonomiczne zakładów górniczych do poziomu krańcowych warunków jakościowych i eksploatacyjnych istniejących w poszczególnych kopalniach.</p>
<p>Opowiadając się więc za obowiązywaniem systemu ekonomiczno-finansowego w górnictwie według zasad ogólnych, bowiem specyfika górnictwa polega na uzależnieniu efektywności ekonomicznej od warunków złożonych eksploatowanej kopaliny, koniecznym jest stosowanie renty górniczej obiektywizującej efekty poszczególnych kopalń.</p>
<p>Wreszcie na zakończenie tej części wypowiedzi chciałbym odnieść się do zagadnień związanych z koniecznością interwencjonizmu państwowego dla utrzymania poziomu wydobycia surowców.</p>
<p>Obecnie obowiązujące warunki kredytowe, w tym głównie stopa odsetek bankowych od kredytów inwestycyjnych, eliminuje praktycznie możliwości jakichkolwiek inwestycji w górnictwie finansowanych z kredytów bankowych. Wysoka kapitałochłonność inwestycji górniczych oraz odsetki bankowe od kredytów inwestycyjnych w wysokości około 60 proc. nie będą uzasadniały w przyszłości żadnych inwestycji, również odtworzeniowych z uwagi na brak spełnienia podstawowego kryterium, jakim jest wskaźnik ekonomiczny efektywności tych inwestycji.</p>
<p>Mówiąc to bardziej obrazowo, jeżeli przyszłoby dzisiaj rozpatrywać np. efektywność ekonomiczną budowy np. kopalni „Rudna”, najbogatszej i bardzo dzisiaj rentownej, w oparciu o kredyty inwestycyjne, to rachunek ekonomiczny efektywności tego zadania byłby niekorzystny.</p>
<p>Warunkiem zatem utrzymania bądź rozwoju bazy surowcowej musi być zastosowanie preferencji w stopie odsetek bankowych dla inwestycji górniczych.</p>
<p>I na zakończenie wniosek, w zakresie systemu ekonomiczno-finansowego konieczne jest wprowadzenie warunków umożliwiających funkcjonowanie jednostek przemysłu wydobywczego według ogólnie obowiązujących zasad. Warunkami podstawowymi w tym zakresie jest urealnienie cen wydobywczych surowców do wysokości wynikającej z ceny światowej.</p>
<p>Dziękuję.</p>
<p><em>Przewodniczący</em>:</p>
<p>Dziękuję bardzo. Proszę, pan Stępień.</p>
<p><em>Ob. Władysław Stępień</em>:</p>
<p>Ja mam pytanie do pana ministra Gustka, czy strona rządowa ma również przygotowaną charakterystykę w zakresie sytuacji ekonomiczno-finansowej w górnictwie surowców chemicznych i mineralnych, w górnictwie siarki, w górnictwie skalnym?</p>
<p>Proszę o tym nie zapominać. Ja zgłosiłem te tematy 17 lutego.</p>
<p>Dziękuję.</p>
<p><em>Przewodniczący</em>:</p>
<p>Dziękuję bardzo.</p>
<p>Proponuję, aby głos zabrał pan dyrektor Kociela.</p>
<p><em>Dyr. Wacław Kociela - Wspólnota Węgla Kamiennego</em>:</p>
<p>Proszę państwa, ja mam przedstawić stanowisko naszej strony dotyczące systemu kierowania i zarządzania przemysłem wydobywczym.</p>
<p>Ponieważ moja wypowiedź jest integralnie związana z całą dyskusją poprzednią, począwszy od wypowiedzi prof. Lisowskiego, a skończywszy na ostatniej wypowiedzi pana doc. Matczewskiego, siłą rzeczy w moim wystąpieniu będzie cały szereg elementów pominiętych. Pominięta również będzie cała strona systemu ekonomiczno-finansowego, która jako integralna część zarządzania została tutaj przed chwilą omówiona.</p>
<p>Nasze stanowisko, co szczególnie pragnę podkreślić, opiera się na wieloletnim dorobku doświadczeniach polskich i państw liczących się na światowym rynku górniczym. Na obecnym poziomie wiedzy i w praktyce górniczej nie ma przykładu samodzielności zakładu górniczo-wydobywczego w skali światowej. Wszystkie zakłady górnicze wchodzą w skład koncernów węglowych lub wielobranżowych koncernów przemysłowych. Przykładami tutaj mogą być w Stanach Zjednoczonych U.S. Steel, w Związku Radzieckim są zjednoczenia, w Wielkiej Brytanii British Co... w Republice Federalnej Niemiec Deutsche Ruhrkohle.</p>
<p>Na dzień dzisiejszy przemysł węgłowy decyzją ustawową polskiego Sejmu zorganizowany jest we Wspólnocie Węgla Kamiennego, która jest organizacją gospodarczą typu koncernowego. Jednocześnie decyzją premiera utworzono 5 przedsiębiorstw eksploatacji węgla, Przedsiębiorstwo Robót Górniczych i Przedsiębiorstwa Automatyzacji i Mechanizacji Elektroniki Górniczej „Polmak-Emak”, a więc utworzono wielozakładowe organizmy gospodarcze.</p>
<p>Tworząc taki model zarządzania i kierowania przemysłem węglowym miano na uwadze trzy uwarunkowania. Pierwsze, to uwarunkowanie górniczo-techniczne, soczewkowe skupiające wszystkie zasady prowadzenia ruchu zakładu górniczego od gospodarki złożem, po sprawy socjalne załóg górniczych.</p>
<p>Drugie, to organiczny związek, jaki istnieje między systemem ekonomiczno-finansowym a strukturami zarządzania. Szeroko przedstawił to zagadnienie dyr. Helski, ujmując kompleksowo tę współzależność.</p>
<p>Trzecie, to uwarunkowania społeczne i prawne, w jakich pracuje górnictwo.</p>
<p>Ad 1. Polski przemysł węglowy zorganizowany jest w trzech zagłębiach, o zasobach bilansowych 63 mld ton węgla. Dominującą rolę spełnia Górnośląskie Zagłębie Węglowe, posiadające 55,6 mld ton zapasów bilansowych o powierzchni złoża ogółem 4 500 km<sup>2</sup>, przy czym powierzchnia obszarów górniczych kopalń czynnych oraz kopalń w budowie wynosi 1 850 km<sup>2</sup>, z tego skrawka ziemi pochodzi 90 proc. polskiego węgla.</p>
<p>Modelowo wszystkie zakłady górnicze zgrupowane są we Wspólnocie, a więc organizacji gospodarczej o strukturze koncernowej. Model ten sprawdził się i zapewnia społeczeństwu, i państwu bieżące i przyszłościowe pokrycie potrzeb na paliwo pierwotne.</p>
<p>Natomiast wielozakładowe struktury organizacji zakładów górniczych zapewniają: elastyczną, zależną od potrzeb zmianę obszarów górniczych kopalń, zarówno w poszczególnych pokładach, jak i w całych nadaniach górniczych. Umożliwia to prowadzenie efektywnej eksploatacji, szczególnie w rejonach zaburzonych uskokami, w rejonach półpożarowych i filarów ochronnych. Kompetencje te są szczególnie ważne, przy podejmowaniu decyzji o zagospodarowaniu obszarów rezerwowych, które muszą być przyporządkowane bądź Wspólnocie, bądź przedsiębiorstwu wielozakładowemu, a nie pojedynczym kopalniom.</p>
<p>Prowadzenie optymalnej gospodarki złożem, polegające na optymalnym wydobyciu udostępnionych </p>
<p>zasobów w obszarach górniczych.</p>
<p>Biorąc pod uwagę np. geologię i tektonikę niecki górnośląskiej, jej małą powierzchnię i wielką zasobność w pionie, jest to zadanie szczególnie trudne, bezwzględnie wymaga koordynacji frontów eksploatacyjnych kilku kopalń na niewielkim i mocno zurbanizowanym terenie.</p>
<p>Zdolność produkcyjna poszczególnych kopalń jest zdeterminowana ich wzajemną współzależnością frontów i musi być koordynowana. Wszelkie odstępstwa od tej zasady spowodować mogą znaczne szkody na powierzchni, a tym samym zakłócić funkcjonowanie pozostałych zakładów pracy i doprowadzić do znacznego pogorszenia warunków życia ludności.</p>
<p>Struktura zakładowych przedsiębiorstw zapewnia efektywniejszą gospodarkę majątkiem trwałym. Współczesna kopalnia wyposażona jest w wielomiliardowe środki produkcji, których prawidłowe wykorzystanie możliwe jest jedynie tylko w skali kilku kopalń. Prowadzenie skutecznej likwidacji podstawowych zagrożeń górniczych ze szczególnym uwzględnieniem tąpań, pożarów, wyrzutów gazów i skał, czy zagrożeń metanowych, z równoczesnym wykorzystaniem tego surowca.</p>
<p>W warunkach wzajemnego powiązania obszarów górniczych kopalń z często wyrobiskami górniczymi stwarza bezwzględny wymóg walki z tymi zagrożeniami w skali kilku kopalń. Organizacyjnie taką platformą są wielozakładowe przedsiębiorstwa, będące rękojmią zapewnienia bezpieczeństwa załóg górniczych.</p>
<p>Selektywną eksploatację pokładów, której zadaniem jest zapewnienie krajowi i na eksport węgla określonych parametrów, przepraszam, w parametrach jakościowych. Szczególnie zaś dla koksownictwa i kompleksu rolno-spożywczego. Powoduje to potrzebę intensyfikacji wydobycia w jednych kopalniach, kosztem drugich. Problem ten musi i może rozwiązywać jedynie wielozakładowy organizm gospodarczy, a nie pojedyncza kopalnia.</p>
<p>Zagadnienie koordynacji i polityki w zakresie składowania i utylizacji odpadów, będących produktem przeróbki mechanicznej węgla. Jest to nie do rozwiązania przez jedną kopalnię. Problem ten ma swój wyraz zarówno po stronie technicznej, chodzi o wykorzystanie odpadów popłuczkowych dla celów przemysłowych, jak również ich lokalizację na dole kopalń oraz ma to zagadnienie swój aspekt ekologiczny, minimalizacja ujemnych skutków zwałowania odpadów.</p>
<p>Ze względu na ważność i uciążliwość wyżej wymienionego problemu, wymagana jest koordynacja działalności między kopalniami i kompleksowe jego rozwiązywanie z udziałem terenowych ogniw władzy państwowej.</p>
<p>Rozwiązywanie istotnej sprawy skoordynowania działalności kopalń w zakresie gospodarki wodno-ściekowej ze szczególnym uwzględnieniem problemu wód słonych.</p>
<p>Jest to bariera rozwoju dla wschodniego rejonu niecki górnośląskiej i to zarówno ze względów inwestycyjnych, jak również osiągania docelowych zdolności produkcyjnych przez kopalnie już pracujące w tym rejonie.</p>
<p>Rozwiązanie tego technicznie skomplikowanego zagadnienia wymaga wielomiliardowych nakładów na co nie stać jednej kopalni, a prowadzone przy współpracy z zagranicą w oparciu o unikatowe i najnowocześniejsze rozwiązania w skali światowej, niespotykane jest dotychczas w naszej praktyce górniczej.</p>
<p>Wielozakładowe przedsiębiorstwa eksploatacji węgla skuteczniej prowadzą działalność na terenie poszczególnych jednostek administracyjnych w zakresie naprawy szkód górniczych, w ramach obowiązujących w tym zakresie przepisów prawa górniczego. Działalność ta wymagająca pracy wyspecjalizowanych przedsiębiorstw budowlanych, kolejowych i drogowych, zapewniana jest przez zgrupowane we Wspólnocie przedsiębiorstwa budowlano-montażowe, których znaczna część potencjału kierowana jest na tą działalność.</p>
<p>Przedsiębiorstwa eksploatacji efektywniej zapewniają rozwiązanie również szeregu innych kwestii technicznych, jak np. wspólne użytkowanie szybów wentylacyjnych, podsadzki, wykorzystanie zdolności produkcyjnych zakładów przeróbczych, ze szczególnym uwzględnieniem płuczek miałowych, prowadzanie polityki, jednolitej polityki, koncentrację sił i środków na problemach rozwoju postępu technicznego. I tak poczynając od systemów eksploatacji pokładów, których wydobycie na obecnym poziomie stosowanej techniki jest szczególnie trudne, mam na myśli pokłady stojące, do zasobów których obecnie pokłady strome - przepraszam - do zasobów, których obecnie nie eksploatujemy, pokłady stojące, do rozwoju produkcji maszyn górniczych odpowiadających współczesnym wymaganiom techniki, a mających doprowadzić do wycofania ludzi ze ścian i sterowania maszynami i obudową górniczą z chodników nad i podścianową.</p>
<p>Zakładamy, że rozwój tego procesu doprowadzi docelowo do sterowania tymi operacjami z centralnej dyspozytorni kopalni czyli z powierzchni.</p>
<p>Wprowadzenie produkcji maszyn i urządzeń górniczych, mających odciążyć górnika od najbardziej uciążliwych czynności jak transport materiałów, wznoszenie obudowy chodnikowej, likwidację i zbrojenie ścian.</p>
<p>Postęp techniczny zapewni dalsze doskonalenie maszyn przeróbczych, komputerowego nimi sterowania, co w efekcie pozwoli na minimalizację zatrudnienia w tych zakładach. Rozwój postępu technicznego i zaplecza naukowo-badawczego górnictwa może być jedynie rozwiązywane przez skojarzony i spójny układ organizacyjny, który tworzą wielozakładowe struktury przedsiębiorstw i wspólnoty.</p>
<p>Działalność produkcyjno-techniczna zakładów górniczych wymaga koncentracji środków, wytyczenia priorytetów ich wykorzystania i bieżącego śledzenia efektywności gospodarowania nimi.</p>
<p>Wyżej wymienionym zagadnieniom wypowiadał się również pan dyr. Helski.</p>
<p>W punkcie trzecim - w ciągu szeregu lat powojennych, przemysł węglowy przechodził różne fazy zmian organizacyjnych. Każdorazowo struktury dostosowywane były do wielkości zakładanych zadań wydobywczych. I tak od Centralnego Zarządu Przemysłu Węgłowego przy wielkości wydobycia około 30 mln ton w roku 1947 przeszliśmy przez organizację zjednoczeń, zrzeszeń, gwarectw, tworząc niespełna cztery miesiące temu przedsiębiorstwa eksploatacji węgla, przy od paru lat ustabilizowanym poziomie wydobycia ca 190 mln ton.</p>
<p>W latach 1983-1989 przemysł węglowy i jego kadra przeszła 3-krotną zmianę organizacji zarządzania. Te częste zmiany powodowane były poszukiwaniem właściwej formy organizacyjnej dostosowanej do zasad reformy gospodarczej.</p>
<p>Ostatnia zmiana modelu sterowania przemysłem węglowym, prócz ewidentnych oszczędności 900 etatów na stanowiskach nierobotniczych, spowodowała przesunięcie szeregu kompetencji do kopalń, a tym samym zwiększenie udziału załóg w zarządzaniu zakładami górniczymi.</p>
<p>Aktualnie w całej Wspólnocie Węgla Kamiennego zatrudnionych jest ogółem 608 185 pracowników w tym na stanowiskach nierobotniczych 94 269, co stanowi 15,5 proc. ogólnego zatrudnienia.</p>
<p>Z kolei w przedsiębiorstwach eksploatacji węgla na stanowiskach nierobotniczych zatrudnionych jest 56 300 pracowników, co stanowi 12,1 proc. ogólnego zatrudnienia.</p>
<p>W kopalniach węgla kamiennego natomiast zatrudnionych jest 428 161 pracowników, w tym na stanowiskach nierobotniczych – 48 962 , co stanowi 11,4 proc.</p>
<p>Chcę tylko dopowiedzieć, że te cyfry nie mają porównania do żadnego Innego przemysłu w naszym kraju.</p>
<p>Powyższe liczby wskazują dobitnie i jednoznacznie, że w stosunku do innych przemysłów wskaźnik zatrudnienia pracowników na stanowiskach nierobotniczych, we Wspólnocie Węgla Kamiennego jest najniższy.</p>
<p>Ukonstytuowany model zarządzania i kierowania przemysłem węglowym dostosowany jest do aktualnego poziomu wydobycia odpowiadającego potrzebom gospodarki.</p>
<p>Obecnie zreformowany w państwie system zarządzania gospodarką narodową wyznacza inną rolę ministerstwom, które z funkcji branżowych stały się ministerstwami o charakterze funkcyjnym. Stąd też Minister Przemysłu przekazał swoje uprawnienia w zakresie zarządzania Wspólnocie Węgla Kamiennego. Odpowiada to przyjętej koncernowej organizacji przemysłu węglowego.</p>
<p>Społeczne uwarunkowania wydobycia węgla kamiennego szczególnie w województwie katowickim spowodują spadek zdolności wydobywczych kopalń. Dotyczy to możliwości odtworzenia zanikających zdolności wydobywczych kopalń w rejonie Zagłębia Dąbrowskiego i niecki bytomskiej, przy braku możliwości intensyfikacji wydobycia w pozostałych rejonach Górnośląskiego Zagłębia Węglowego.</p>
<p>Utworzone ostatnio przedsiębiorstwa eksploatacji węgla w systemie ustrojowym naszego państwa, spełniają prócz roli produkcyjnej także szereg funkcji społecznych. Są przygotowane do likwidacji niekorzystnych zjawisk związanych z górniczą działalnością. Prowadzą działalność w zakresie budownictwa mieszkaniowego różnych form, organizacji wypoczynku, rozwoju kultury i sportu. Jest to działalność z punktu widzenia społecznego niezwykle potrzebna. I w żadnym przypadku nie może być pominięta w rozważaniach na temat struktur organizacyjnych przemysłu węglowego.</p>
<p>Jest rzeczą trudno wyobrażalną, by wybudowane przy współudziale naszych załóg ośrodki wypoczynkowe i sportowe mogły być rozwijane efektywnie i wykorzystywane przez pojedyncze kopalnie.</p>
<p>Doświadczenia organizacyjne oraz dyspozycyjność funkcjonowania struktur w tych podstawowych formach przy prowadzonych w minionych latach modyfikacjach i usprawnieniach działalności techniczno-organizacyjnej dowiodły, że aktualna struktura daje gwarancję panowania nad procesem wydobywczym, do nieporównywanej w stosunku do innej gałęzi specyfice przemysłu w warunkach złożonych gospodarczych, jakie obecnie u nas występują.</p>
<p>Należy mieć na uwadze, że przemysł wydobywczy jest i na długie lata pozostanie znaczącym, podstawowym ogniwem w gospodarce narodowej. Nie można dopuścić, aby eksperymenty organizacyjne odbiły się negatywnie na jego zdolności.</p>
<p>Stwierdzamy, że na podstawie przedstawionych argumentów uzyskanych efektów gospodarczych, obecnie przyjęty i zatwierdzony przez władze państwowe system zarządzania przemysłem węglowym odpowiada interesom górnictwa i gospodarki narodowej.</p>
<p>Ja chcę powiedzieć, że uzupełnieniem mojego tutejszego wystąpienia, jak już powiedziałem na wstępie - były wszystkie pozostałe sprawy. I że stwierdzamy, że mocno liczymy na działalność zespołu, o którym mówił tutaj doc. Matczewski i z działalności, którego to zespołu wyniknie sprawa dostosowania nowych struktur organizacyjnych do aktualnego systemu ekonomiczno-finansowego.</p>
<p>Dziękuję za uwagę.</p>
<p><em>Przewodniczący</em>:</p>
<p>Dziękuję bardzo.</p>
<p>Proszę panów, przedstawiliśmy skondensowaną sprawę ewentualnego consensusu. Przedstawiliśmy sprawy związane z systemem finansowo-ekonomicznym w węglu kamiennym, brunatnym i w przemyśle metali nieżelaznych. Przedstawiliśmy zagadnienie wynikające stąd zagadnienie struktur. Zaproponowaliśmy, to znaczy wyszliśmy z zaproszeniem do współpracy w zakresie opracowywania tego systemu finansowo-ekonomicznego i wynikających stąd struktur.</p>
<p>Ja mam konkretną propozycję - abyśmy, jeżeli państwo się na to zgodzą, na dzisiaj zakończyli. Bo od dziesiątej godziny, a już jest godzina osiemnasta jest to nieefektywne i niehigieniczne nawet. I tutaj ludzie są już zmęczeni, a co niektórzy systemem angielskim wybywają.</p>
<p>Mam taką propozycję, żebyśmy na dzisiaj skończyli i rozpoczęli na ten temat dyskusję juro o godzinie 10-ej. A o godzinie 9-ej - przynajmniej tutaj do mnie tak dotarło jutro by się zebrał zespół redakcyjny do sprawy czasu pracy. Taki jest mój konkretny wniosek.</p>
<p><em>Ob. Piotrowski</em>:</p>
<p>Ja już to słyszałem. Jest to zaakceptowane zarówno przez OPZZ jak i przez naszą strukturę.</p>
<h4 id="przewodniczący-1"><em>Przewodniczący</em>:<span id="anchor-6"></span></h4>
<p>Czy współprzewodniczący zgadzają się z tym, co tutaj zaproponowałem?</p>
<p>/Głosy - Tak/.</p>
<p><em>Przewodniczący</em>:</p>
<p>Wobec tego dziękuję. Do zobaczenia jutro.</p>
<p>Zakończenie posiedzenia.</p>
