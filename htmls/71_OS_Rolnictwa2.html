<p>KORPUS= Obrady Okrągłego Stołu</p>
<p>ZESPÓŁ= Podzespół do spraw Rolnictwa</p>
<p>TYTUŁ= STENOGRAM z pierwszego posiedzenia Podzespołu do spraw Rolnictwa</p>
<p>DATA= 15 lutego 1989 r.</p>
<p>SYGNATURA= </p>
<p>INW= 46068</p>
<p>TEKST=</p>
<p>Stenogram z posiedzenia podzespołu do spraw rolnictwa w dniu 15.II.1989 r.</p>
<p>/Obradom przewodniczy <em>prof. Andrzej Stelmachowski</em>/.</p>
<p><em>Przewodniczący</em>:</p>
<p>Ze współprzewodniczącym dzisiejszym obradom panem Śliwińskim witamy państwa serdecznie na pierwszym posiedzeniu Zespołu do spraw Rolnych. Akurat na skutek układu alfabetu przypadł mi pierwszy głos, ale to ma znaczenie tylko formalne.</p>
<p>Jeśli chodzi o sprawy techniczne, to jest propozycja żebyśmy dzisiejsze obrady nie ciągnęli nadmiernie długo i skończyli między 16 a 17.30, natomiast ciąg dalszy będzie i tak w krótkim czasie, bo w piątek.</p>
<p>Jeśli chodzi o tematykę dzisiejszego posiedzenia to jak rozumiem punktem wyjścia jest propozycja wspólna Ministerstwa Rolnictwa, Leśnictwa i Gospodarki Żywnościowej oraz Ministerstwa Rynku Wewnętrznego, propozycja w sprawie urynkowienia gospodarki żywnościowej.</p>
<p>Czy wszyscy państwo dostali tekst tego?</p>
<p>/Głosy z sali: Nie/.</p>
<p>Jeżeli nie to tutaj będziemy prosili, żeby jednak odbito na ksero tyle ile trzeba, bo rzeczywiście powinien każdy to mieć.</p>
<p>W odpowiedzi jak gdyby na to jest tutaj propozycja tematyki obrad zespołu rolniczego z naszej strony. Wiem, że większość z państwa jest wzrokowcami wobec tego tam już odbijają to na ksero, że wszyscy jak mam nadzieję wkrótce dostaną, ale ponieważ na razie tego nie ma, rzecz jest półtora stronicowa, pozwolę sobie odczytać.</p>
<p>I/W propozycji datowanej z dnia 7 lutego niewątpliwie trafnie została zarysowana diagnoza istniejącego systemu mechanizmów kształtujących obrót produktami rolnymi. Docelowo słuszne jest dążenie do pełnego urynkowienia obrotu artykułami rolno-spożywczymi, jak również słuszna jest propozycja rozpoczęcia procesu urynkowienia od wprowadzenia cen wolnych, w skupie żywca wołowego i wieprzowego.</p>
<p>Słabą stroną propozycji jest całkowite pominięcie uwarunkowań zarówno społeczno-politycznych jak i ekonomicznych. Grozi to jeszcze jedną nieudaną operacją cenową. Chcąc zapewnić całej operacji sukces, trzeba zrealizować pakiet spraw stanowiących niezbędne jej zabezpieczenie.</p>
<p>Widzimy też potrzebę uzyskania uzgodnienia stanowisk co do pewnych generaliów. Tekst generaliów też powielony będzie, żeby nie tracić zbyt wiele czasu.</p>
<p>II/Zabezpieczenia natury społeczno-politycznej.</p>
<p>1/Uważamy za konieczne stworzenie związków zawodowych rolników w tym NSZZ - RI „Solidarność”, które byłyby stałym partnerem w rozwiązywaniu problemów wsi i rolnictwa.</p>
<p>2/Konieczne jest przeorganizowanie struktury i funkcji zarządu terytorialnego. </p>
<p>3/Konieczne jest podjęcie wysiłków ma rzecz destalinizacji i demokratyzacji stosunków na wsi.</p>
<p>To jest pierwszy pakiet, oczywiście to są hasła, które będą rozwinięte.</p>
<p>III/Zabezpieczenia natury ekonomicznej.</p>
<p>1/Należy zabezpieczyć poziom dochodów rolniczych gwarantujących opłacalność produkcji rolnej. Widzimy tu potrzebę:</p>
<p>a/wprowadzenia systemu cen minimalnych gwarantowanych,</p>
<p>b/wprowadzenia systemu cen kroczących zapewniających właściwe relacje między cenami na artykuły potrzebne do produkcji rolnej a cenami skupu produktów rolnych,</p>
<p>c/uruchomienie kredytów z czym łączy się usunięcie limitów i usamodzielnienie banków spółdzielczych,</p>
<p>d/zapewnienie właściwej polityki podatkowej.</p>
<p>Po drugie w ramach tego punktu trzeciego III/ należy dokonać głębokiej zmiany struktur:</p>
<p>a/poprzez demonopolizację aparatu skupu,</p>
<p>b/poprzez uregulowanie zaopatrzenia wraz z odpowiednią demonopolizacją aparatu zaopatrzenia</p>
<p>c/demonopolizacji handlu zagranicznego.</p>
<p>Mamy oczywiście na myśli sprawy dotyczące produktów rolnych.</p>
<p>IV/Ustalenie zasad polityki wobec chłoporobotników. Chodzi o rozważenie w przyszłości małych gospodarstw w obliczu pełnego urynkowienia obrotu produktami rolnymi.</p>
<p>V/Rozważenie konsekwencji w zakresie:</p>
<p>1/Polityki gruntowej, wolny rynek w zakresie obrotu produktami rolnymi winien mieć swój odpowiednik w postaci wolnego obrotu ziemią. Tutaj widzimy również cały kompleks spraw gospodarki przestrzennej.</p>
<p>2/Polityki socjalnej. Wolny rynek wywołuje potrzebę zmian w zakresie ubezpieczenia społecznego rolników.</p>
<p>VI/Rozważenie roli państwa w sprawach, w których również w przyszłości nie da się rozwiązać siłami samych rolników.</p>
<p>Tu są trzy zagadnienia, mianowicie dokonanie inwestycji w zakresie infrastruktury materialnej, w zakresie niezbędnym w poszczególnych regionach, chodzi tu o usuwanie „wąskich gardeł”, co wymaga regionalizacji polityki rolnej w tym zakresie.</p>
<p>Po drugie chodzi o przebudowę infrastruktury w zakresie oświaty, zdrowia i kultury i wreszcie posunięcia w zakresie ochrony środowiska, czyli szeroko rozumianej ekologii. Jest tu oczywiście pewien jadłospis, który ma tylko za zadanie przedstawienie całości jako pewnego pakietu.</p>
<p>Niemniej jednak wydaje się, że być może strona rządowa miałaby, pragnęłaby uzupełnić, czy dać komentarz do swoich propozycji, wobec tego chciałbym głos oddać panu sekretarzowi Śliwińskiemu.</p>
<p><em>Ob. Stanisław Śliwiński</em>:</p>
<p>Reformy gospodarcze, które podejmujemy i pragniemy wdrażać muszą i powinny uzyskać społeczną aprobatę. W sumie razem prowadzić to powinno do wprowadzenia zasad gospodarki rynkowej. Rynek jest i będzie weryfikatorem efektywnościowym wszystkich podmiotów gospodarczych.</p>
<p>Zasadom rynku chcemy podporządkować także kompleks gospodarki żywnościowej we wszystkich płaszczyznach, a mianowicie w sferze produkcji, obrotu, przetwórstwa oraz handlu. Uważamy bowiem, że urynkowienie kompleksu gospodarki żywnościowej będzie również wektorem zmian restrukturyzacyjnych dla całej gospodarki.</p>
<p>Ze względu na jego wagę tak po stronie produkcji materialnej jak i rynku. Jak wiadomo decyzje administracyjne w tym zakresie, co potwierdzają doświadczenia minionych lat, nie przynoszą pożądanych korzystnych zmian. Jesteśmy świadomi barier w przebudowie naszej gospodarki na gospodarkę rynkową, wynikających z utrwalanej przez lata nieefektywnej strukturze nakładów inwestycyjnych. Gra rynkowa, popyt muszą wywołać procesy podażowe, to jest uruchamianie produkcji zarówno zaopatrzeniowej jak i konsumpcyjnej. Naszym zdaniem rolnictwo i gospodarka żywnościowa są działem, który to może uczynić najszybciej.</p>
<p>Wolne ceny w produkcji wywołają na pewno zainteresowanie u samych producentów, rozwojem określonych kierunków produkcji. Obrót i przetwórstwo we wszystkich sektorach stworzy warunki dla rozwoju poprzez społecznie akceptowaną i uzasadnioną akumulację.</p>
<p>Popyt z kolei na określone artykuły żywnościowe ze strony konsumentów wywoła pożądane zmiany w przemyśle rolno-spożywczym w przemysłach zaś zasilających rolnictwo i przetwórstwo rolne, a także stworzy racjonalne przesłanki do trwałego i opłacalnego eksportu surowców rolnych i artykułów żywnościowych. Są to naszym zdaniem na dziś konieczne i niezbędne decyzje, które tworzą warunki dla całościowych przekształceń zreformowanej gospodarki na zasadach rynkowych.</p>
<p>Zdajemy sosie sprawę ze społecznych obaw przed wprowadzeniem tych zasad. Dlatego też proponujemy przeniesienie znacznej części dotacji lokowanych obecnie w produkcji rolnej i przetwórstwie do konsumpcji, czyli do wynagrodzeń. Sądzimy, iż zbieżność naszych opinii pozwoli nam na wypracowanie w tym zakresie jednoznacznego stanowiska.</p>
<p>Przyspieszenie rozwoju samego rolnictwa widzimy w realizacji następujących przedsięwzięć:</p>
<p>Uruchomienie swobodnego obrotu ziemią i zniesienie wszelkich norm obszarowych, o czym przed chwilą mówił pan prof. Stelmachowski, utrzymaniu liniowego podatku rolnego z określonym systemem ulg inwestycyjnych, zniesienie limitowania kredytów i swobodnego do nich dostępu gospodarstw inwestujących, a szczególnie nowopowstających.</p>
<p>Odrębnego przygotowania z odpowiednim pogłębionym systemem ekonomicznym i przyspieszonym rozwojem infrastruktury technicznej i socjalnej wymagają tereny szczególnie rolniczo zaniedbane.</p>
<p>W Ministerstwie Rolnictwa, Leśnictwa i Gospodarki Żywnościowej trwają intensywne prace nad opracowaniem koncepcji regionalizacji polityki rolnej. W koncepcji tej oprócz innych kwestii, szczególne miejsce zajmuje sfera warunków pracy i życia rolników, i mieszkańców wsi, w rejonach o przewadze gleb lekkich i trudnych rolniczo. Rejony te w przeszłości w wyniku splotu różnych okoliczności zostały zdegradowane tak pod względem produkcyjnym jak i socjalno-kulturowym. Wyrażam przekonanie, że wszyscy jesteśmy świadomi tego, iż zamierzenia te można będzie realizować w większości poprzez zaangażowanie budżetu państwa.</p>
<p>Zdajemy sobie również sprawę, że wzrost produkcji żywnościowej możliwy jest jedynie w warunkach jednocześnie zdecydowanej poprawy zaopatrzenia rolnictwa i przetwórstwa w środki produkcji. Sądzę, że powinniśmy zająć jednolite stanowisko w sprawie przyspieszonego rozwoju przemysłów elektromaszynowego i chemicznego pracujących na rzecz rolnictwa i przetwórstwa rolnego. Lista potrzeb w tym zakresie jest powszechnie znana.</p>
<p>Postęp w tym zakresie stworzy bowiem realne przesłanki do rozwoju spółdzielczych, prywatnych i mieszanych zakładów przetwórczych, a tym samym spowoduje, że demonopolizacja w skupie i w przetwórstwie stanie się realnym faktem, a nie deklaracją.</p>
<p>W minionym okresie odnotowaliśmy pewien postęp w rozwoju przemysłów rolniczych, umownie nazywając. I to jest bezsporne. Jednak postęp ten jest dalece niewystarczający, zarówno wobec oczekiwań producentów żywności jak i potrzeb społecznych. Sądzimy, że nowe prawo gospodarcze prowadzić będzie do przyspieszenia restrukturyzacji przemysłu na rzecz rynkowych działów gospodarki, w tym szczególnie kompleksu żywnościowego.</p>
<p>Opowiadając się za wolnymi cenami środków produkcji popieramy tym samym ich opłacalny rozwój.</p>
<p>Konsekwencją urynkowienia gospodarki żywnościowej będzie zaniechanie wszelkich form rozdzielnictwa środków produkcji. To z kolei zracjonalizuje ich obrót i wyeliminuje zbędnych pośredników. Są jednak sfery działania w zakresie obsługi rolnictwa, które muszą być rozwijane, głównie w oparciu o środki budżetowe, a mianowicie wymieniając chociażby elewatory, magazyny, chłodnie itp. Tu musimy realizować aktualne - naszym zdaniem oczywiście - i modyfikowane rządowe programy. I jak oceniamy, jest to jedno z pierwszoplanowych zadań na dzień dzisiejszy. Programy te jak dotąd realizowane są w miarę poprawnie i sądzimy, iż do końca przyszłej 5-latki zostaną zrealizowane postawione w tych programach zadania.</p>
<p>Uważamy także, że w nowych warunkach uruchomione zostaną zakłady spółdzielcze, prywatne dla produkcji środków produkcji dla rolnictwa i przetwórstwa. Wymaga to jednak czasu. Decyzje uruchamiające to przedsięwzięcia są już za nami. Mówię o decyzjach prawnych. Oczekujemy więc na pierwsze efekty, które wpłynąć powinny na angażowanie kapitałów wszystkich sektorów gospodarki narodowej, a także kapitałów zagranicznych.</p>
<p>Musimy stwierdzić, iż wszystko to, co pragniemy osiągnąć, to jest określony wolumen produkcji rolniczej oraz środków produkcji dla jego uzyskania będzie realizowane przez ludzi. W związku z czym, nie może być obojętne, w jakich warunkach żyje wieś i jej mieszkańcy. Uznajemy wszyscy, że poziom - ja mówię o stronie naszej - dochodów rolniczych to nie tylko pokrycie kosztów produkcji, ale również źródło środków finansowych zapewniających systematyczny wzrost poziomu życia. Stąd też warto właśnie w tym miejscu odnieść się do realizacji umów społecznych zawartych pomiędzy komisją rządową a komitetem strajkowym w Rzeszowie w dniu 18 lutego 1981 r. oraz w Ustrzykach Dolnych w dniu 20 lutego 1981 r. Głównym celem tego porozumienia była zmiana systemu ubezpieczeń społecznych rolników i ich rodzin. Przyjęta ustawa w roku 1982 w całości, a nawet z pewnym wyprzedzeniem realizowała przyjęte ustalenia. A mimo to widzimy potrzebę i konieczność dalszych zmian w tym zakresie.</p>
<p>Porozumienia rzeszowsko-ustrzyckie dowodzą, jak chłop polski rozumiejąc trudną sytuację gospodarczą kraju wykazuje realizm i skromność w swoich postulatach. Proces wyrównywania standardu życia na wsi w stosunku do miasta wymaga gruntownej poprawy infrastruktury wiejskiej. To jest zaopatrzenia w wodę, rozwoju wiejskiej telefonizacji i doprowadzenia gazu do gospodarstw domowych i rolnych jako źródła energii, rozwoju dróg, re-elektryfikacji sieci elektrycznej itd., itd. W sferze nadbudowy niezbędna jest poprawa poziomu oświaty oraz ochrony zdrowia ludności rolniczej. Sądzimy, że dla rozwiązania powyższych problemów służyć będą zmiany w systemie ubezpieczeń rolników i ich rodzin. Fundusz socjalny wsi, którego inicjatorem jest Krajowy Związek Rolników, Kółek i Organizacji Rolniczych, fundusz gazyfikacji i telefonizacji wsi oraz realizowany program zaopatrzenia wsi w wodę.</p>
<p>Naszym zdaniem takie są cele, zadania i kierunki, których realizację powinniśmy wspólnie podjąć, aby wieś żyła godnie, a jej mieszkańcy stali się pełnoprawnymi obywatelami swego państwa.</p>
<p>Naszym zdaniem, i nie tylko naszym zdaniem, realizacja tych celów służyć będzie również zaspokajaniu najbardziej żywotnych potrzeb całego społeczeństwa.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo panu sekretarzowi.</p>
<p>Czy ktoś z państwa miałby, chciałby może uzupełnić to co powiedział pan sekretarz, względzie propozycje, jakie zostały przedstawione przez Ministerstwo Rolnictwa i Ministerstwo Rynku Wewnętrznego? Pan minister Młynarczyk - proszę bardzo.</p>
<p><em>Minister Wiesław Młynarczyk</em>:</p>
<p>Szanowni Państwo! Propozycje urynkowienia produkcji rolniczej i obrotu rolnego zaprezentowane wspólnie w porozumieniu z Ministerstwem Rolnictwa Rynku Wewnętrznego zmierzają ku realizacji właściwie wszystkich celów, które był łaskaw pan prof. Stelmachowski tutaj zasygnalizować. I się wiążą. Przy czym w pierwszej propozycji ideowej temat nie został przedstawiony we wszystkich szczegółach z uwagi na potrzebę ewentualnego zadeklarowania się, czy kierunek ma być przyjęty. Skoro został przyjęty, to w takim razie nic nie stoi na przeszkodzie, aby go rozpatrywać w układzie poszczególnych punktów.</p>
<p>Chciałem powiedzieć, że w tym układzie jest już właściwie dalej rozpracowany, jak zaprezentowana notatka. Bowiem i mamy prawo wnioskować taki temat ze względu na doświadczenia gospodarcze minionych lat. Padają często pytania, czy aby iść w tym kierunku, jeżeli to nie obejmuje całej gospodarki. Poszło się skutecznie w pewnym dziale produkcji rolniczej, który dowiódł, iż właśnie funkcjonowanie mechanizmów rynkowych zabezpiecza właściwy układ bodźcowo-motywacyjny rozwoju bazy materialnej i zabezpieczenia potrzeb.</p>
<p>Uważany zatem, że akurat sprawa urynkowienia produkcji jest dziedziną, której rozwiązanie leży w interesie zarówno sfery producentów rolnych jak i całego społeczeństwa. I zatem bardzo istotnym jest spełnienie tych wszystkich warunków właściwej realizacji tego zadania.</p>
<p>W pełni należy się zatem zgodzić, iż wychodząc z urynkowieniem w obronie interesów producentów rolnych, należy zagwarantować ceny m.in. gwarantowane. W propozycji tak to jest, bowiem dzisiaj startem do cen gwarantowanych rolników jest m.in. dzisiejszy poziom cen skupu, który odbiega znacznie od cen detalicznych. Jest bliższy cenom realnym lub cenom rynkowym, jak ceny detaliczne żywności.</p>
<p>Przy czym tenże poziom weryfikowany musiałby być w czasie poprzez koszty produkcji i automatycznie spełniałby jednocześnie postulat mieszczący się w haśle ceny kroczącej. Czyli jego zmiana byłaby w takim razie podniesieniem pułapu gwarancji na skutek zachodzących zmian w sferze ekonomicznej rynku środków produkcji.</p>
<p>Natomiast jeżeli chodzi o gwarancje przyjęcia tego przez społeczeństwo, to jest pytanie, czy iść szerokim frontem wszystkich artykułów, czy zacząć od pewnej dziedziny? Najkorzystniejszy jest układ pełny. Natomiast najtrudniejszy dotychczas był zawsze układ sfery rynku mięsnego. Dlatego też wszystkie rozważania są prowadzone na przykładzie tego wycinka produkcji. I poziomu podaży.</p>
<p>Można sobie zadać pytanie, jak przejść, aby operacja ewentualnego przejścia na ceny rynkowe była skuteczna i społecznie akceptowalna? Tylko z uwzględnieniem jednego warunku - pełnej rekompensaty zmian wyceny. I tak to rozumiemy. Ten rachunek pełnej rekompensaty wyceny też już jest dokonany. Ja nie chciałbym tutaj specjalnie pójść szerokim układem. Ale dzisiaj wiemy, że przeciętnie sprzedawany kilogram wyrobów łącznie z mięsem kosztuje według cen urzędowych około 600 zł. I dzisiaj wiemy, że przeniesienie wszystkich dotacji, uwzględnienie także i wymagalnego wzrostu cen skupu do poziomu wolnorynkowego, wymagałby zmiany tej ceny o około 170 proc.</p>
<p>Zatem dzisiaj wiemy, że wymagałby wzrostu ceny o około tysiąca zł na kilogramie. A zatem wycena rekompensaty w stosunku do w tej chwili wymiarów sprzedawanych obejmowałaby po prostu według średniego poziomu od 2,5 tys. zł za nominał 2,5 kg do 7 tys. zł na nominał 7 kg, jaki ma miejsce, w warunkach przeciętnych.</p>
<p>Istotne jest w takim razie postawienie sprawy także i całemu społeczeństwu na zasadzie, czy w tym rachunku, w tej sprawie chciałoby zaakceptować tego typu zmiany, których efekt winien doprowadzić w rezultacie do ustabilizowania trendów produkcyjnych w zakresie żywności, wzmóc motywację produkcyjną rolnictwa, zabezpieczyć jego siłę ekonomiczną na takim poziomie, aby akumulacja miała charakter też ciągle pozytywny i szła w kierunkach motywujących warsztat rolniczy, poprawiający wydajność pracy, w rezultacie, no i automatycznie oddziaływujący na przemiany agrarne w sposób naturalny, przy przyjmowaniu warunków ekonomicznych.</p>
<p>Jeżeli chodzi o cały splot pozostałych zagadnień, na które pan profesor był łaskaw zwrócić uwagę, a znalazły one swoje odbicie w wypowiedzi sekretarza Śliwińskiego, ja może już w tej fazie tych spraw nie poruszę. Natomiast prosiłbym o przyjęcie tematu, jako tematu istotnego z punktu widzenia interesów producentów rolnych, ale także i interesów całego społeczeństwa.</p>
<p>Dziękuję za uwagę.</p>
<p><em>Przewodniczący</em>:</p>
<p>Dziękuję bardzo. Kto jeszcze z państwa? Może chciałby? Bylibyśmy zwłaszcza zainteresowani, żeby wiedzieć, jak strona rządowa wyobraża sobie sprawę demonopolizacji, bo to takie jest nie całkiem jasny punkt. Więc gdyby można prosić o naświetlenie, to byłoby bardzo dobrze.</p>
<p><em>Minister Wiesław Młynarczyk</em>:</p>
<p>Przepraszam, że się narzucam, ale to tak jak z wywołaniem do tablicy.</p>
<p>Więc jeżeli chodzi o demonopolizację, rzeczywiście pan profesor zwrócił na to uwagę, iż to jest tylko jeden z warunków. Strona rządowa wyobraża sobie demonopolizację w pełnym tego słowa znaczeniu z odpowiednikiem ekonomicznym tego hasła. Czyli odejście od monopolu w każdym zakresie. Tylko sprawy odejścia widzimy jako proces, który żeśmy naszym zdaniem, rozpoczęli, nie tylko w układzie legislacyjnym, prawnym, ale już w rzeczywistości.</p>
<p>Ponieważ proces demonopolizacji wiąże się z układem aktualnie posiadanego kapitału i z koniecznością rozwoju tego kapitału w innych sferach, to z tego tytułu musi mieć charakter ciągły. I uważamy, że dzisiejszy układ struktury gospodarczej nie powinien być barierą w układzie urynkowienia produkcji i wdrażania procesu demonopolizacji. Tak w rzeczywistości jest. Przy czym jest kwestia aktywizacji sfer.</p>
<p>Na dzień dzisiejszy można powiedzieć, że odeszliśmy od demonopolizacji znosząc m.in. dekret z tego tytułu musi mieć charakter ciągły i uważamy, że dzisiejszy układ struktury gospodarczej nie powinien być barierą w układzie urynkowienia produkcji i wdrażania procesu demonopolizacji. Tak w rzeczywistości jest przy czym jest kwestia aktywizacji sfer. Na dzień dzisiejszy można powiedzieć, że odeszliśmy od demonopolizacji znosząc między innymi dekret z 1952 r. na którego podstawie skazano podmioty upoważnione do obrotu. To ograniczenie zostało zdjęte i z małym zabezpieczeniem ograniczenia asekuracyjnego pod kątem obaw, czy w takim razie będzie można zabezpieczyć w pierwszej fazie w pełni potrzeby dużych aglomeracji miejskich, jeżeli chodzi o zaopatrzenie w żywność. Powiedzmy sobie to częściowe rozwiązanie prawne może budzić obawy, czy w takim razie nie ma to mieć charakteru ciągłego. Nie, i czy ma prawo stanowić jakąkolwiek blokadę? Nie, bo już dzisiaj nie stanowi. Z punktu widzenia obowiązującego prawa w mięsie każdy przy obecnych rozwiązaniach ma prawo po wolnych cenach skupować jeżeli nie jest podmiotem uspołecznionym, ale ten podmiot uspołeczniony ogranicza już tylko jedna rzecz - wykaz cen urzędowych. Jeżeli byśmy od strony prawnej znieśli wykaz cen urzędowych czyli odstąpili od cen urzędowych, mamy pełną swobodę gry rynkowej i wtedy można postawić ocenę taką: cóż z tego jeżeli jest z punktu widzenia koncentracji kapitału, organizacje, która skupiają więcej w zakresie uboju zwierząt.</p>
<p>W tym miejscu musimy po prostu realizować proces, który będzie łatwiejszy w momencie doprowadzenia do urynkowienia cen. Jeżeli natomiast utrzymamy ceny urzędowe i tego kto posiada największy kapitał ubojowy, w tym układzie będziemy utrzymywali, to nic dalej się nie będzie działo, natomiast jeżeli dopuścimy grę rynkową to w takim razie on się zacznie w tej chwili różnicować sam, bowiem składa się także z podmiotów mniejszych, o zróżnicowanej alokacji, o zróżnicowanych kosztach produkcji automatycznie, o zróżnicowanym oddaleniu od rynków zbytu itd.</p>
<p>Już dziś niejedne zakłady mięsne nie chcą się identyfikować z członkostwem do... z przynależnością do określonej zbiorowości przemysłu mięsnego jako takiego. Na skutek tego, że zrobiliśmy pierwszy krok w kierunku racjonalizacji w ogóle samego systemu dotowania. W momencie kiedy zlikwidowaliśmy rachunek wyrównawczy i odstąpiliśmy od zasady, iż każdemu do jego kosztów uzupełniamy tę różnicę, dajemy stawkę za określony wyrób i na tej stawce jeden ma prawo ewentualnie wypracować zysk, a drugi jeżeli poniesie straty to się ujawni jako podmiot gospodarczo niewydolny automatycznie podmiot do likwidacji.</p>
<p>Natomiast nie zakładamy w tym procesie żadnych działań sztucznych. Chcemy natomiast od wszystkich sztucznych, które jeszcze istnieją odstępować, czyli życzylibyśmy sobie abyśmy jak najszybciej mogli odstąpić od tego rozporządzenia Rady Ministrów, które ogranicza w tej chwili obrót zbożami konsumpcyjnymi. Natomiast ono funkcjonuje tylko dlatego, aby zabezpieczyć niezbędne minimum na zaopatrzenie rynku w chleb, w stosunku do dwóch gatunków chlebowych.</p>
<p>To tyle jeżeli wolno o wyjaśnienie. Przepraszam, że...</p>
<p><em>Przewodniczący</em>:</p>
<p>Dziękuję bardzo.</p>
<p>Czy ktoś z państwa chciałby zabrać głos?</p>
<p>W takim razie jeżeli nie widzę może państwo pozwoliliby, żeby z naszej strony pan prof. Okuniewski, proszę bardzo.</p>
<p><em>Prof. Józef Okuniewski</em>:</p>
<p>Dziękuję bardzo panie przewodniczący. Ja bym chciał na pewne tylko na pozór drobne kwestie zwrócić uwagę które wiążą się w istotny sposób z tą listą wymieniową spraw, związanych z urynkowieniem wymienioną przez pana przewodniczącego. Mianowicie istotny bardzo punkt to ceny minimalne. Ale ja myślę, że drugi niemniej istotny, to ceny maksymalne na środki produkcji. Tutaj przy całym szacunku dla mechanizmu rynkowego zwłaszcza w okresie przejściowym nie obejdzie się przed pewną ingerencją państwa. Chciałbym na to zwrócić uwagę, jak również myślę jest bardzo poważnym sygnałem, skrótowo tutaj przedstawionym przez pana przewodniczącego, sprawa cen kroczących, która jak rozumiem wiąże się ze znacznie szerszym problemem indeksacji, ceny kroczące w istocie rzeczy byłaby to rolnicza indeksacja, jak rozumiem.</p>
<p>Nie znamy wyników zespołu, który tym tematem się zajmował, ale myślę, że musimy nawzajem się komunikować, i to brać pod uwagę. Ale ja chciałbym - jeśli pan przewodniczący pozwoli - zwrócić jeszcze na jedną okoliczność uwagę, która być może w dalszej dyskusji będzie miała istotne znaczenie. Mianowicie wszystkim nam cierpnie skóra wtedy, kiedy pomyślimy sobie jeżeli by tę koncepcję realizować konsekwentnie, jaki to będzie niebotyczny wzrost cen żywności, czyli jak to artykułują niektórzy, no właśnie pierwszy krok w hiperinflację.</p>
<p>Otóż wydaje mi się, że na to trzeba jednak popatrzeć bez emocji, a z rachunkiem. Proszę Państwa! W istocie rzeczy te same pieniądze płyną i dzisiaj, tylko płyną innym kanałem. Podniesienie cen jest inflacją cenowo otwartą, a subwencje są inflacją kosztową utajoną. W istocie rzeczy nic tu wielkiego się nie zmieni, jeśli zakładamy, że dalszy ruch cen będzie innymi mechanizmami kompensowany. Chciałbym artykułując tę kwestię podkreślić, żebyśmy rzeczywiście głębiej, gruntowniej weszli w te problemy i nie stwarzali sobie ducha, w którym będziemy się bać w trakcie naszej przecież poważnej, zmierzającej do rozwiązania problemów dyskusji. To tyle na razie panie przewodniczący, jeśli pan pozwoli później jeszcze bym się włączył.</p>
<p><em>Przewodniczący</em>:</p>
<p>Dziękuję bardzo.</p>
<p>Jeżeli ze strony rządowej nie byłoby dalszych głosów na tym etapie oczywiście - to w takim razie jeśliby państwo pozwolili to przeszlibyśmy do tego proponowanego przez nas jadłospisu, to znaczy pierwszy punkt to byłyby kwestie zabezpieczeń natury społeczno-politycznej.</p>
<p>Może tutaj chodziło nam tylko o zarysowanie krótko tych spraw, w sprawach związkowych pan Balazs może zechce zabrać głos?</p>
<p><em>Ob. Artur Balazs</em>:</p>
<p>Reprezentuję „Solidarność” rolniczą. Myślę, że dla nurtu tego, który reprezentuję i który przyprowadził nas do Okrągłego Stołu podstawową kwestią i najważniejszą na dziś jest odzyskanie swojej podmiotowości, to znaczy jasne określenie skąd przychodzimy i kim jesteśmy. Takiej podmiotowości do dzisiaj nie odzyskaliśmy dlatego też jako ten punkt zasadniczy i pierwszy w ramach gwarancji, kwestie odzyskania tej podmiotowości chcemy postawić i poruszyć.</p>
<p>Walka rolników o prawa do niezależnych związków zawodowych w Polsce Ludowej rozpoczęła się w roku 1976 przez stworzenie Komitetu Samoobrony Chłopskiej. Etap tej walki taki zasadniczy zakończył się porozumieniem bydgoskim w roku 1981, na którego mocy „Solidarność” na wsi została zarejestrowana 12 maja roku 1981.</p>
<p>Legalna działalność związku trwała bardzo krótko, bo tylko 7 miesięcy i 13 grudnia zostaliśmy skazani na działalność w podziemiu, a wielu naszych działaczy zostało internowanych. Konsekwentnie o odzyskanie prawa do związków zawodowych walczyliśmy przez ostatnich 7 lat i ta idea doprowadziła nas dzisiaj tutaj do Okrągłego Stołu.</p>
<p>W innym przypadku pewnie nie bylibyśmy tutaj, dlatego też takie ważne jest dla nas rolników odzyskanie tego prawa do posiadania własnego związku zawodowego. Obecnie często zadawane jest pytanie dlaczego rolnicy tak mocno i konsekwentnie dobijają się o to prawo, dlaczego nie starcza im stowarzyszenie lub inne formy organizacyjne. Chcemy się wyzwolić spod kontroli administracji, a w przypadku stowarzyszeń to właśnie taka kontrola by była nad nami roztaczana. Następnym argumentem na to jest włączenie ruchu zawodowego na wsi w ramy europejskich organizacji - mówię tu konkretnie o Międzynarodowej Organizacji Pracy.</p>
<p>Uważamy, że niezbędne są do spełnienia następujące warunki, które by spowodowały legalizację naszego związku. Pierwsza rzecz i zasadnicza w tym najszybszym czasie to jest zmiana ustawy o związkach zawodowych i wpis do tej ustawy prawa rolników do posiadania, do organizowania się również w związki zawodowe i to mogłoby nastąpić w stosunkowo szybkim czasie.</p>
<p>Również uważamy, że w czasie już nieco dłuższym dalszym, lecz nie tak bardzo, jest ratyfikacja konwencji 141 z 4 czerwca 1975 r. dotycząca organizacji pracowników rolnych i ich roli w rozwoju gospodarczym i społecznym.</p>
<p>Uważamy, że obecne deklaracje władz, które mówią ogólnie o stawianiu na rolnictwo powinny stworzyć warunki do legalizacji „Solidarności” rolniczej. Deklaracje według naszych ocen nie pokrywają się z tym co się dzieje obecnie na wsi. Ale na ten temat nie będę się szerzej wypowiadał. Natomiast byłoby bardzo ważną kwestią w tej chwili uznanie tego naturalnego prawa człowieka do organizowania się w struktury zgodne z własnym wyborem, w tym wypadku z oczekiwaniami rolników, to znaczy z tym żebyśmy mogli się organizować w niezależne związki zawodowe. Dzisiaj tu na tej sali myślę, że zanim rozpocznie się ta dyskusja dalsza, która określi tryb rozmów i rozwiązywania problemów dotyczących rolnictwa, tych ogólnych, bardzo ważna jest wypowiedź i deklaracja władz o woli politycznej legalizacji „Solidarności” rolniczej na wsi, że taka deklaracja otworzy nam drogę do tego co jest najważniejsze, w tych wypowiedziach wcześniejszych przebijała taka myśl i to mnie martwi właściwie, że mówiło się tylko o tym, jak rolników zaprzęgnąć do tego wozu i jak oni mają robić w produkcji, jak oni mają produkować żywność i żeby to nastąpiło szybko i tanio. Musicie państwo uznać nasze prawa i to, że warunkiem produkcji tej żywności jest określenie naszej podmiotowości i to jest niezbędne jeżeli mamy się poruszać dalej w tym zakresie gospodarczym i to na początek tyle.</p>
<p>Dziękuję.</p>
<p><em>Przewodniczący</em>:</p>
<p>Dziękuję.</p>
<p>Może w ramach tego bloku zabezpieczeń społeczno- politycznych, krótko na temat samorządu terytorialnego zechciałby parę słów pan Baumgart powiedzieć.</p>
<p><em>Ob. Piotr Baumgart</em>:</p>
<p>Myślę, że również warunkiem niezbędnym do ożywienia działalności gospodarczej na wsi jest uwiarygodnienie również politycznych praw rolnika obywatela poprzez wprowadzenie autentycznej samorządności na wsi, na gminie i w województwie. Są to sprawy pierwszorzędne. 44 lata pewnych deklaracji, pewnego pustosłowia spowodowało w tej chwili głęboką niewiarę w to, co się w tej chwili kolejny raz deklaruje, co się kolejny raz jakby stwarza takie możliwości.</p>
<p>Chcielibyśmy, aby tym razem było to autentyczne i wiarygodne. Żeby spowodowało te zasadnicze przemiany i to ożywienie na wsi. W czasie ostatnich spotkań na wsiach, niestety, mimo że jest pewne ożywienie, zainteresowanie ponowne samorządnością, jednak nadal nie ma tej wiary.</p>
<p>W tym temacie ja tylko chciałbym tak ogólnie tak zasygnalizować, że te zmiany autentyczne i wprowadzenie autentycznej samorządności, demokratycznych wyborów na wszystkich szczeblach władzy terenowej, przedstawicielstwa tej władzy, szczegółowo przygotowany do tego jest tutaj nasz kolega i myślę, że on to szerzej w odpowiednim czasie przedłoży.</p>
<p><em>Przewodniczący</em>:</p>
<p>Prosiłbym jeszcze pana Szymanderskiego o rozszyfrowanie, co my rozumiemy przez destalinizację stosunków na wsi i konieczne kroki demokratyzacyjne.</p>
<p><em>Ob. Jacek Szymanderski</em>:</p>
<p>Ja myślę, że gdyby ktoś zapytał, na czym polega stalinizm w ogóle, to można by powiedzieć, że na takim oto przekonaniu, iż administracja państwowa, a nawet więcej, partia polityczna posiada pewną mądrość co do właściwego kierunku rozwoju społeczeństwa i mądrość tę swoją realizuje przy pomocy administracji państwowej.</p>
<p>Jeżeli napotyka na opór ze strony ludności, to wówczas dla dobra historycznego rozwoju klasy robotniczej opór ów łamie wszelkimi dostępnymi środkami. Ponieważ na ogół środki dostępne są to środki przymusu fizycznego, więc z nich przede wszystkim korzysta.</p>
<p>Człowiek powinien zrozumiawszy ową wyższą mądrość podporządkować się jej przede wszystkim. Na szczeblu niższym, na tym szczeblu styku między reprezentantami władzy w stopniu kaprali milicji obywatelskiej, w stopniu niższych referentów urzędów itd., itd. Ta doktryna wygląda tak mniej więcej, że po prostu to administracja ma rację, a petent nie ma racji. To administracja ma mówić, co człowiek ma robić, natomiast nie człowiek ma prosić administrację o wykonanie czegokolwiek. Jeżeli jest tak, że administracja mówi, co człowiek ma robić, a jednocześnie ma przewagę fizyczną nad nim, to jest to w gruncie rzeczy bezpośrednia władza. I taka władza bezpośrednia jest odczuwana na wsi. Można powiedzieć, że ludzie na wsi w dużym stopniu czują się jakby przedmiotem własności administracji. I to jest rzecz, to jest uczucie i to jest nastrój, który będzie stał na przeszkodzie wszelkim zmianom politycznym i wszelkim zmianom społecznym.</p>
<p>Jeżeli tego nastroju nie uda nam się w jakikolwiek sposób zmienić, to możemy sobie powiedzieć, że te zmiany nie dojdą do skutku. Proszę państwa, co my tutaj w gruncie rzeczy robimy? Będziemy siedzieć i wypowiadać jednobrzmiące twierdzenia o tym, że powinno być lepiej na rynku mięsnym, że powinno być lepiej na jeszcze tam jakimś innym rynku, że w ogóle powinno być lepiej, i co do tego będzie pełna zgodność. No, a następnie jak rozumiem, strona rządowa będzie mogła powiedzieć, że oto uzgodniwszy w trybie konsultacji ze stroną społeczną zrealizuje przez posiadany aparat teraz ten program, który powie, że będzie lepiej.</p>
<p>Ja myślę, że stalinowski system administrowania krajem nie zdał rezultatu, nie tylko dlatego, że był nieefektywny, ale dlatego, że był zbrodniczy. Jest to system, który nie tylko jest obciążony niezgulstwem, ale jest obciążony moralnie. I ten system należy zlikwidować.</p>
<p>Jeżeli mamy wprowadzić jakiekolwiek reformy na wsi musimy przede wszystkim zdobyć zaufanie ludzi wiejskich, czyli musimy pozwolić im wykonać tą reformę.</p>
<p>Jeżeli będzie tak, że w tej chwili zaczniemy reformować na tej zasadzie, że rozbudowane aparaty administracji gminnej po prostu będą usiłowały w starym trybie przeprowadzić to, co tutaj zadecydujemy, to nie będzie to żadna nowa reforma. Będzie to rzecz, którą wieś przyjmie jako kolejną manipulację dokonywaną przez elity. A nie możemy dopuścić do tego, żeby to co my tu robimy było przez naród widziane jako porozumienie elit.</p>
<p>Dlatego krokiem w destalinizacji jest to, o czym mówił kolega Balazs, to jest stworzenie niezależnego od władzy i partii, i związku zawodowego. Krokiem w destalinizacji jest, proszę państwa, likwidacja struktur administracyjnych na poziomie gminy i zastąpienie ich strukturami samorządowymi. To jest następna bardzo ważna sprawa.</p>
<p>Problem destalinizacji, to jest wreszcie, proszę państwa rzecz bardzo zasadnicza, to jest poszukanie przez stronę rządową nowej legitymizacji władzy. Legitymizacji, która może być dana wyłącznie od dołu, a nie przez porozumienie elit. Pamiętajcie państwo, że wszystkie struktury, które są tu reprezentowane przez stronę rządową powstały w tzw. okresie stalinowskim. Zarówno rządząca partia jak i trójporozumienie partyjne. Pojęcie o moralno-politycznej jedności narodu. To wszystko będzie ciążyć nad tymi obradami. Musimy podjąć zasadniczą decyzję - reformy przeprowadzamy od dołu. Pozwalamy zbudować infrastrukturę demokratyczną, dopiero ta infrastruktura demokratyczna, nie my tutaj, zatwierdzi, czy takie reformy są chciane i kto je popiera. I tylko w ten sposób można przeprowadzić destalinizację. Inaczej nie znajdziecie państwo legitymizacji, której poszukujecie.</p>
<p>Dziękuję bardzo.</p>
<p><em>Przewodniczący</em>:</p>
<p>Teraz powstaje pytanie. Mamy ten blok tzw. zabezpieczeń społeczno-politycznych. Czy państwo życzyliby sobie teraz może zajęcie jakiegoś stanowiska, a potem przeszlibyśmy do bloku ekonomicznego, bo to niby nie jest to samo.</p>
<p><em>Ob. Mieczysław Stachura</em>:</p>
<p>W sprawie formalnej. Panie przewodniczący, byłbym bardzo wdzięczny, jeśli pan zwracając się do tej strony tutaj obecnych na naradzie, zechciał zrezygnować ze sformułowania „strona rządowa”, ponieważ tutaj jest zespół ludzi takich, którzy się nie identyfikują bezpośrednio z rządem, chociaż my jako posłowie i działacze społeczni współpracujemy i w komisjach itd.</p>
<p>Natomiast mnie się wydaje, że... no, byłbym bardzo wdzięczny, ponieważ ja osobiście od chwili kiedy skończyłem szkołę średnią, później wyższą, walczę o podniesienie poziomu cywilizacyjnego wsi i nieraz przychodzi mi walczyć na komisjach rolnictwa, której jestem członkiem, z poglądami rządowymi.</p>
<p>Więc tutaj nie chodzi o to, żebym się wypierał tutaj współpracy, ale jakoś na mój gust to mi nie odpowiada nazwanie strony społecznej, a tak jak gdyby myśmy nie byli stroną społeczną.</p>
<p>Dziękuję bardzo.</p>
<p><em>Przewodniczący</em>:</p>
<p>Z przyjemnością się dostosuję. W takim razie proszę o propozycję nazwy, żeby to nikogo nie raziło. Bardzo proszę.</p>
<p><em>Ob. Józef Okuniewski</em>:</p>
<p>A może, panie profesorze, byśmy ustalili, że strona nie rządowa, nazwijmy to, nie ma monopolu tylko na reprezentację społeczeństwa. Jeżeli walczymy z monopolami, to może umówmy się, że będziemy tą tezę konsekwentnie przestrzegali także i w naszych relacjach i dyskusjach.</p>
<p>Dziękuję bardzo.</p>
<p><em>Przewodniczący</em>:</p>
<p>Zgoda. Wobec tego propozycja nazwy, jak się mamy nazwać?</p>
<p><em>Ob.                      </em>:</p>
<p>Wszyscy mamy nazwiska... nazywamy się...</p>
<p><em>Przewodniczący</em>:</p>
<p>Dobrze. Będę zatem starał się działać w sposób niedrażniący. Proszę bardzo, czy moglibyśmy jakoś prosić o łaskawe ustosunkowanie się w ramach tego pierwszego - bo chodzi mi o to, czy i o ile mamy consensus. Pan Maksymiuk, proszę bardzo.</p>
<p><em>Ob. Janusz Maksymiuk</em>:</p>
<p>W zasadzie zacznę od tego, że obojętne mnie jest, po jakiej stronie mnie kto zakwalifikuje, bo to jest wola tej strony, która kwalifikuje. Chciałem zaznaczyć, że chodzę po ziemi, prowadzę gospodarstwo rolne i będę zmierzał zawsze do tego, żeby mnie i moim sąsiadom żyło się lepiej. I to jest dla mnie najważniejsze. Nie będę się upierał przy nazwie, bo nie mam na to wpływu.</p>
<p>Ale zacznę od togo, że tutaj z kolegami reprezentujemy kółka rolnicze i może od truizmu, że działacze kółek rolniczych zawsze uważali, że kółka są dla chłopów. I przy okazji troszeczkę dla rolnictwa polskiego, no bo taka jest również rola każdego obywatela. I ja się poczuwam do tego. Nigdy nie odwrotnie. Nigdy nie uważaliśmy, że istniejemy jako działacze po to, żeby podtrzymywać kółka czy jakąkolwiek inną organizację. I to jest sens, wokół którego się obracamy.</p>
<p>Temat ten na początku, ten związkowy, zdominował nasze obrady. Chciałbym jednak kilka słów właśnie w tym temacie. Jak to my widzimy, jako kółka rolnicze? Oczywiście również chodzi nam o tożsamość, również twierdzimy - ja się tutaj absolutnie przychylam do tego, co koledzy mówili - że trzeba zacząć to wszystko robić od dołu. Trzeba dać szanse ludziom, szanse decydowania, bez narzucania im swoich mądrości. Bo cóż, każdy z nas jest mądry, każdy oddzielnie, ale nikt z nas nie jest mądrzejszy od nas wszystkich razem wziętych. I to trzeba przenieść na każde gremium.</p>
<p>Niemniej jednak jakoś musimy widzieć, jak z tej sytuacji wyjść, bo mówić to sobie możemy, ale trzeba również coś proponować.</p>
<p>Rola kółek rolniczych - widzimy w przyszłości i domagaliśmy się tego również zawsze jako związku zawodowego. Myśmy też mieli zapis. Nam też stan wojenny zabrał to prawo i myśmy też jako kółka cały czas o to walczyli. Z efektem jednakowym. Spotkaliśmy się na tym samym etapie. My też chcemy sobie to zagwarantować. Niekoniecznie pod tą samą nazwą. To jest nie pod nazwą kółek, nie pod nazwą inną, to jest sprawa ludzi. Ludzie zadecydują.</p>
<p>Teraz jak widzielibyśmy te związki w przyszłości? Jako chłop to powtarzam, chłop na 46 ha. Widziałbym te związki jako naprawdę niezależne od nikogo, nawet od własnej administracji związkowej, własnej, którą wybiorę, bo ta administracja będzie po to, żeby robiła to co ja chłop będę sobie życzył, bo ja nie mam gwarancji, że ja w tej administracji zawsze będę, niemniej jednak muszę stworzyć takie warunki, żeby ta administracja i z wyboru, i z powołania jeżeli taka będzie w każdej organizacji pracowała na rzecz tego chłopa i widziałbym stworzenie - powtarzam jesteśmy na tym samym etapie doszliśmy do tego momentu, że praktycznie o jedno się nie sprzeczamy, a o jedno walczymy. Należałoby wydaje mi się, taki jest mój jeszcze punkt widzenia, nie mamy jakiegoś stanowiska glejtu, ale możemy to powiedzieć na podstawie wypowiedzi. Ja słucham różnych wypowiedzi i działaczy kółkowych i innych, wydaje mi się, że powinniśmy stworzyć organizację niezależną od nikogo, organizację, która będzie miała prawa związku zawodowego, żeby się w świecie znaleźć w Europie. zgadzam się z tym absolutnie i organizacja, która będzie miała wpływ na życie społeczno-polityczne w tym kraju, nie tylko na to, jak więcej zebrać i jak więcej żywności dostarczyć. Nie chciałbym tutaj rozwijać tematu, ale pragnę połączyć dwie sprawy, sprawę tej destabilizacji, o której tutaj kolega był uprzejmie tak dużo mówić o sprawę związku zawodowego. Ja myślę, że opracowanie na nowo aktu prawego, przy tym... zajmie się na pewno kto inny, nie nasza komisja, chyba ta komisja do spraw pluralizmu, tam - uważam ja bynajmniej - są lepsi od nas fachowcy, no bo tak się to jednak układa, że jakoś grupujemy ludzi, te dwie sprawy można kapitalnie połączyć. Trzeba sobie w ustawie o związkach zawodowych zagwarantować sankcje dla administracji i dla wszystkich, którzy prawa tej ustawy łamią, a niestety do tej pory tego nie ma. Jest ustawa o społeczno-zawodowych organizacjach rolników, jest to ustawa, która daje nam bardzo wiele, ale każdy urzędnik, który łamie tę ustawę nie ma do niego żadnej sankcji, on może być najwyżej przez telefon wykrzyczany albo na drugi dzień po plecach poklepany, że dobrze zrobił, że chłopów „wykołował”.</p>
<p>To jest też jeden z momentów destalinizacji. Jeżeli układamy prawa, to i dla drugiej strony obowiązki, wówczas to ma jakieś szanse. Ja nie chciałbym tutaj już więcej głosić teorii żadnych, bo i nie mam, ale powiem, że w intencjach absolutnie jako kółka się identyfikujemy z tymi dotychczasowymi wypowiedziami i wydaje mi się, że cel mamy jeden.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo.</p>
<p>Czy w tym temacie ktoś jeszcze z państwa by chciał nabrać głos?</p>
<p>Prof. Okuniewski, proszę bardzo.</p>
<p><em>Prof. Józef Okuniewski</em>:</p>
<p>Korzystając z tego, że nie ma monopolu jak rozumiem w naszym gronie także na zadawanie pytań, to ja bym pozwolił sobie też może na pewne pytania w związku z udostępnionym nam dokumentem. Mianowicie padło tu pod adresem rolnictwa ogromne oskarżenie, a mianowicie, że rolnictwo jest właściwie tym, który miało główną winę w załamaniach, które były detonatorem kryzysów społecznych. Pytanie moje brzmi: co jest przyczyną, co jest skutkiem i czy rzeczywiście to była wina rolnictwa? A w każdym razie czy tylko?</p>
<p>Drugie moje pytanie brzmi: czy rzeczywiście jaskrawe nierówności między miastem a wsią zbudowane zostały w okresie stalinizmu w tym kraju?</p>
<p>Trzecie moje pytanie brzmi: Co oznacza fraza bardzo ładnie brzmiąca, że odbudowanie nadziei, wiary w perspektywy na przyszłość wręcz entuzjazmu wymaga podjęcia działań o charakterze nadzwyczajnym i przełomowym. Słusznie, pytanie brzmi: jakich?</p>
<p>Dziękuję to na razie wszystkie moje pytania.</p>
<p><em>Przewodniczący</em>:</p>
<p>Dziękuję bardzo.</p>
<p>Pan minister prosił o głos. Pan minister Młynarczyk oczywiście.</p>
<p><em>Ob. Wiesław Młynarczyk</em>:</p>
<p>Istotną jest sprawa poruszona rzeczywiście i zdefiniowana, że człowiek na wsi poczuł się jak gdyby własnością administracji. Jeżeli tak jest, to jest to problem bardzo poważny i wtedy należy sobie odpowiedzieć co może zmienić ten fakt. Ja osobiście uważam, że tym większa zależność im większe uprawnienia tej administracji, a ranga, rozmiar uprawnień narastał w układzie braku sprzężenia na pewnych etapach, właściwego formułowania celów społecznych zbieżności z celami osobistymi obywateli.</p>
<p>Rozwój natomiast poprawny może wtedy następować, jeżeli cel społeczny realizowany jednocześnie pozwala na pełną realizację celów osobistych każdego współuczestniczącego w tym układzie i duże zniekształcenie spowodowało właśnie zniekształcenie układu gospodarczego, pozbawienie, wytrącenie mechanizmów ekonomicznych z gry gospodarczej i przejście na układ gospodarki nakazowo-rozdzielczej rzeczywiście dało te uprawnienia.</p>
<p>Proszę jednak zauważyć, że od kilku lat nie czyni się nic innego, jak prostowanie tego i pozbawianie tych uprawnień tejże administracji, czyli nie czyni się nic innego, jak uniezależnienie każdego obywatela, tylko jest to procesem w znacznej części zablokowanym przez właśnie brak gry rynkowej. Bowiem dzisiaj jeżeli padło wypowiedź, iż czuje się własnością administracji, to ja mogę rozumieć tak, iż jeżeli chce kupić środek produkcji to nie może tego zrobić sam z tytułu własnej decyzji posiadanych, wypracowanych środków tylko musi rzeczywiście uzyskać jeszcze ten przydział. Fakt, jeżeli zniesiemy tego typu ograniczenia, zrealizujemy ten kierunek, który jest postulowany i dlatego nie wiem, który z elementów jest istotniejszy, czy tworzenie warunków czy ewentualnie ustalenia zmiany nazw? Ja osobiście uważam, że powinniśmy uniknąć jednego, zastąpienia jednej administracji przez drugą.</p>
<p>I to jest najistotniejsze, natomiast rzeczywiście ukierunkowania działalności administracji na te tory, w których jest jak gdyby aparatem nadzorującym właściwe wykonanie zadań określonych przez ciała samorządowe. Wtedy będziemy mieli układ droższy społeczno-politycznie.</p>
<p>I dlatego też może dobrze by było zrealizować myśl poddaną przez rolnika Maksymiuka, niech sprawy szczegółów legislacyjno-prawnych funkcjonowania samorządu czy związku zawodowego rozstrzyga zespół do tego upoważniony, a my rozstrzygajmy sprawy, które tworzą samoistnie warunki do właściwego funkcjonowania tychże ciał samorządowych czy związkowych, które tworzą warunki pozbawiające siły tak powszechnie krytykowanej administracji, której niestety członkiem też jestem. Ale nie przyjmuję tego nigdy jako coś, co obciąża indywidualnie. Każdy czyni to aby wyjść na drogę racjonalizującą funkcjonowanie państwa.</p>
<p>Na określonych etapach zgodnie z moim przekonaniem najkorzystniej, ale tkwi w układzie uwarunkowań, które można racjonalizować i to wdrożenie ich jednak wymaga jak gdyby pozyskania na swoją rzecz wszystkich sił społecznych.</p>
<p>I tutaj ta racja jest oczywista. Nie podejrzewam żadnego obywatela, iż miałby inne racje na widoku. Natomiast może tkwić tylko w innej fazie działań, w innym miejscu. Natomiast autentycznie szedłbym w kierunku tworzenia warunków samorealizacji, której efekt celów osobistych może się składać na maksymalizację celu społeczno-gospodarczego, w kierunku rozwoju kraju.</p>
<p>Dziękuję i przepraszam.</p>
<p><em>Przewodniczący</em>:</p>
<p>Dziękuję bardzo. Tutaj mamy w tej chwili godzinę, no jeszcze możemy do wpół do pierwszej. Proszę bardzo, pan minister Grzesiak, nie, teraz już sekretarz, kierownik wydziału.</p>
<p><em>Ob. Kazimierz Grzesiak</em>:</p>
<p>Chciałbym panowie przewodniczący, szanowni państwo, spróbować wejść konstruktywnie do tych propozycji, które tu zostały zgłoszone. Nie do wszystkich oczywiście, ale chociaż do jednej.</p>
<p>To znaczy, chciałbym po pierwsze stwierdzić, że wielopostaciowość form organizacyjnych zarówno politycznych jak i społecznych na wsi jest faktem. Wieś ma najbardziej chyba ze wszystkich podmiotów gospodarczych, ma najbardziej rozwinięte właśnie sfery polityczne i związkowe. Na wsi jest rozwinięty ruch młodzieżowy. Myślę o ZMW, ZMS harcerstwie. Na wsi działają partie polityczne. Na wsi działa potężna organizacja kółek rolniczych, zrzeszająca przeszło 2 mln członków. Na wsi działa 21 związków branżowych rolników, zrzeszających około 2 mln członków. Na wsi mamy rozwiniętą spółdzielczość. Wspomnę i o nowych strukturach, chociażby o pięćdziesięciu paru ośrodkach duszpasterstwa rolników.</p>
<p>Czyli jeżeli mówimy o pluralizmie na wsi, to jest baza i są doświadczenia. Ale czy to oznacza, że już nic w tym nie można zmienić i tam się już nic nie zmieści? Nie. Uważam, że tak, patrząc chociażby na mapę kółek rolniczych. Mamy 7 800 wsi, w których nie ma kółek rolniczych dziś w Polsce.</p>
<p>Czyli robiąc ten wstęp i mając świadomość, że sprawa związku jako takiego będzie przesądzana przy tym zespole, w którym będzie decydowana sprawa pluralizmu związkowego, to chciałbym zaproponować, żeby nasze gremium złożyło coś w rodzaju deklaracji woli. I po prostu, żebyśmy nie wchodzili... Bo my dzisiaj jak wejdziemy w dyskusję statutowe, prawne, to my się tutaj zadyskutujemy i merytorycznych spraw, które postawiliśmy sobie, a które szczególnie prof. Stelmachowski wymienił w tym swoim rejestrze, nie popchniemy naprzód.</p>
<p>Czyli ja myślę, że ja nie działam tutaj... bo największym łajdactwem w polityce to jest zdradzanie partnera po drodze. Więc ja tu nie działam chyba w poprzek i tej organizacji, którą popieramy, myślę o kółkach rolniczych. Ale uważam, że po prostu w tym wielobarwnym życiu społecznym i politycznym wsi jest miejsce dla innych organizacji. I proponowałbym, żebyśmy podjęli dyskutując właśnie ten temat, żebyśmy zamknęli ten temat stwierdzeniem deklaracji woli, że uznajemy możliwość tworzenia innych organizacji na terenie wsi. I uważam, że to będzie konstruktywne podejście z naszej strony. Jeżeli ta propozycja... Oczywiście nie mam formuły redakcyjnej, ale sądzę, że jak prof. Stelmachowski ogłosi przerwę, to w przerwie można by było sformułować jakiś mały zespół redakcyjny, który by spróbował taką formułę wypracować. I potem byśmy krótko podjęli dyskusję na ten temat i zakończyli sprawę, żeby przejść. Bo ja jestem po prostu pragmatykiem i chciałbym, żebyśmy coś do przodu posunęli w tej dyskusji.</p>
<p>Dziękuję bardzo.</p>
<p><em>Przewodniczący</em>:</p>
<p>Stwierdzam całkowitą zgodność intencji. Proszę uprzejmie.</p>
<p><em>Ob. Edward Gnat</em>: </p>
<p>Szanowny Panie Przewodniczący! Szanowni Zebrani!</p>
<p>Pragnę powiedzieć, że jestem rolnikiem z woj. skierniewickiego, a jednocześnie działaczem Krajowego Związku Rolników, Kółek i Organizacji Rolniczych. Chcę trochę wstępu, choć w wystąpieniu nie odkryję żadnej Ameryki - chcę powiedzieć. Ale chcę stwierdzić jednocześnie, żeby zastanowić się, że rynek żywnościowy stabilizuje sytuację w kraju.</p>
<p>Rolnictwo jest kierunkiem w naszej gospodarce odtwarzalnym i tego nie możemy zapominać i to trzeba brać mocno pod uwagę. Expose premiera Rakowskiego wygłoszone w Sejmie, premier ujął w swoim expose, że rolnictwo powinno się stać przemysłem narodowym. Sądzę, że po zakończeniu „okrągłego stołu” najwyższy czas, żeby tak się stało. Trzeba przyznać, że mową gospodarki rolniczej, ani w ogóle w państwie nie dźwigniemy, a tej mowy na przestrzeni minionych lat było aż nadto. Popełniamy błędy od okresu powojennego i dzisiaj mówione było o okresie stalinowskim, a wiemy co to w gospodarce indywidualnej było. To było m.in. niszczenie gospodarstw dużych. Było to błędem, który się mści do obecnej chwili. I wszystkie grzechy popełniane w młodszym wieku, tak mówię, pomszczą się do może końca życia. Mamy tego przykłady.</p>
<p>Nie można liczyć tylko na przywiązanie rolnika do ziemi. Nie może w dalszym ciągu trwać taka sytuacja, że rolnik pracuje tylko 7 dni w tygodniu po 15 godzin bez żadnej wolnej soboty, niedzieli, urlopu i całego szeregu innych spraw. I jest skazany na to, że jest to tylko obowiązkiem rolnika produkowanie żywności. Rolnictwo do tego jest. Ale niemniej jednak rolnictwu trzeba stwarzać systematycznie warunki, o których była mowa tutaj wcześniej.</p>
<p>Chcę powiedzieć, że urynkowienie gospodarki uważam, że w poważnym stopniu pozwoli na rozwiązanie pewnych problemów, problemów ekonomicznych wsi, większego zaopatrzenia rynkowego, jak również powiększenia eksportu. Ja nie widzę możliwości dalszego prowadzenia gospodarki w oparciu o eksport surowców, które posiadamy i które - szczerze mówiąc - nam się systematycznie kończą. Niestety, rolnictwo już udowodniło, że potrafi zaopatrzyć w trudnych warunkach, niedostępnych do środków produkcji w pełni, potrafi zaopatrzyć rynek żywnościowy i systematycznie rozwijać eksport. I z tego eksportu uzyskiwać dewizy. Nie ma innego wyjścia w tym kraju, nie popierając w szerokim stopniu rolnictwa i przeznaczania określonych środków.</p>
<p>Mam doświadczenie jako działacz, że jeśli się mówi o rolnictwie, bardzo wielu tu, m.in. i decydentów popiera w Warszawie. Ale jeśli chodzi o dzielenie środków i przeznaczanie konkretnych złotówek i dewiz wtedy powstaje konsternacja. I nie można liczyć, bo i stal w ogniu się hartowała i ma określone wytrzymałości. I ludzie na wsi również.</p>
<p>Dalsze prowadzenie takiej polityki doprowadzi do tego, że rzeczywiście nie będzie komu pracować na tej ziemi. Mamy tego przykłady.</p>
<p>I wnioski konkretne, można cały szereg ich sprecyzować. Sądzę, że dzisiaj wszystkiego się nie uda, bo nie kończymy całości tych spraw. Ale niemniej jednak zdecydowanie przemysł maszynowy, ciągnikowy, chemiczny musi pracować na rzecz rolnictwa i dostosowanym być do rolnictwa. A nie odwrotnie, jak do tej pory czyniono, że rolnictwo musi się dostosować do przemysłu. Są to błędy. Mamy fakty. Pełne zabezpieczenie, jeśli chodzi o środki na meliorację, wodociągowanie, gazyfikację, telefonizację, systematyczne poprawianie warunków ludności rolniczej. Jest to wręcz konieczność.</p>
<p>Dalsze kredytowanie. Dostępne kredyty i na korzystnych warunkach. Rolnictwo nigdy kredytów, że tak można powiedzieć wulgarnie, nie zmarnowało. Inwestuje, a poprzez inwestycje wzrasta produkcja. Dowodem tego wszystkiego i na dowód urynkowienia gospodarki jest bardzo dobry przykład rynku owocowo-warzywnego, który nigdy nie był w żadnym programie rządowym, w żadnym priorytecie i trzeba przyznać, może stwierdzenie, że jest bardzo dobrze, może by było przesadne, ale niemniej jednak, że dobrze to jest fakt.</p>
<p>I chcę powiedzieć, że Krajowy Związek systematycznie zabiegał, choć nie wszystko się udało uczynić. Bo mieliśmy, choćbym nawet sięgnął do XI wspólnego Plenum, do uchwał. Były to w większym stopniu mądre uchwały, tylko z jednym mankamentem, że my tego nie realizujemy. I jeśli po dzisiejszym, i po zakończeniu „okrągłego stołu” nie będziemy realizować przyjętych programów i nakreślonych, to nie pomoże dalszych kolejnych ileś tam „stołów okrągłych”. Musimy czynnie się włączać. I my jako kółka będziemy czynnie się włączać w nowo wypracowany program dla rolnictwa, dla gospodarki i będziemy wspierać jak zwykle pracą i wydajnością, i przeznaczaniem na rynek dla poprawy ludności wiejskiej, jak również całego naszego społeczeństwa.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję uprzejmie. Proszę bardzo. W kwestii formalnej czy merytorycznej?</p>
<p><em>Ob. Kazimierz Iwaniec</em>:</p>
<p>W kwestii formalnej. Prosiłbym o uporządkowanie naszych obrad. Na „okrągłym stole” nazwijmy go plenarnym zapadła decyzja, aby do poszczególnych tematów ustalić, czy powołać, czy zorganizować poszczególne podzespoły. Takim podzespołom jest Zespół ds. Rolnictwa. Gdybyśmy mieli dyskutować dzisiaj na temat pluralizmu związkowego, na temat „Solidarności” wiejskiej to się osobiście przyznaję, że nie ta fachowość uczestników przy dzisiejszym spotkaniu.</p>
<p>Dlatego bardzo bym prosił, żeby przejść do strony ekonomicznej warunków w rolnictwie.</p>
<p>Dziękuję bardzo.</p>
<p><em>Przewodniczący</em>:</p>
<p>Jednak zmierzamy tutaj - bo ja się solidaryzuję z tyra, co mówił pan kierownik Grzesiak, że w tych sprawach społeczno-politycznych, do pewnej deklaracji intencji, która będzie przeprowadzona. Ale to jest kwestia zabezpieczników społeczno-politycznych. Nie będziemy tego bardzo długo ciągnąć. Ale pozwólmy się jednak wypowiedzieć.</p>
<p>Prosił pan, tylko nazwisko? Adamczuk.</p>
<p><em>Ob. Tomasz Adamczuk</em>:</p>
<p>Przyznam się szczerze, że nie... bo krótko mam taką uwagę, bo bardzo ważną i pierwszą sprawą jest destalinizacja całego systemu, natomiast wtórną sprawą jest sprawa wolnego rynku, sprawa ekonomii itd. Doceniam jedną i drugą sprawę. Chciałbym powiedzieć, że nawet przy ogromnej demokracji, przy wszystkim innym, jeżeli chłop będzie biedny, to po prostu będzie zależny. Dokąd będzie musiał wyciągnąć rękę do kogoś o wspomożenie, to on zawsze będzie zależny.</p>
<p>Dlatego też myślę, że w naszym gronie nie pomijajmy tutaj rzeczy bardzo ważnej, którą mimo wszystko jest sprawa wolnego rynku, sprawa cen, sprawy ekonomiczne wsi. To są rzeczy bardzo istotne. Ja też odbywałem nie tak dawno spotkania. Oczywiście, ludzie emocjonują się również naszymi obradami po jednej, po drugiej stronie, ale przede wszystkim ludzie są zmęczeni. Są zmęczeni i trzeba przyznać, że tak jak przednówek w ubiegłym roku pojawił się w czerwcu na wsi, a w tej chwili już w zasadzie ten przednówek zaczyna się pojawiać. Bardzo niskie plony w ubiegłym roku, nie wiem jak jest w innych województwach, ale w naszym województwie masowa wyprzedaż również materiału matecznego, jeśli chodzi o trzodę chlewną itd.</p>
<p>I jedna jeszcze uwaga odnośnie samorządności. Byłbym daleki od stwierdzenia, że samorządność w ogóle nie istnieje. Daleki byłbym dlatego, że byłoby to obraźliwe dla wielu mieszkańców wsi, chłopów, którzy w sposób samorządny budują świetlice, drogi i szereg innych rzeczy. Myślę, że trzeba unikać tego typu uproszczeń. Myślę, że jeśli chodzi o samą wieś, na pewno rozwój samorządności będzie również potrzebny i nawet będzie on również rzeczą wtórną do tego, że w końcu państwo przestanie rządzić produktami i owocami chłopskiej pracy. Bo chłop będzie się musiał organizować do tego, żeby między innymi owocami swojej pracy nad nimi panować i nimi gospodarzyć. I ten rozwój samorządności będzie potrzebny i na pewno nie w takiej skali jak dzisiaj. Ale trzeba przyznać jednocześnie, że te pierwsze elementy już na wsi się wytworzyły i że wcale nie jest takie, że wieś nie ma, do tej pory nie wytworzyła żadnych sposobów na to, żeby wspólnie działać. Jest to również sprawa rad sołeckich. Jest to rzeczywiście autentyczność działania chłopskiego. Tak że myślę, że tutaj mówienie, że takie formuły się nie wytworzyły też byłoby przesadą.</p>
<p>To tyle, dziękuję bardzo.</p>
<p><em>Przewodniczący</em>:</p>
<p>Dziękuję bardzo. Pan Balazs. Potem pan Lipiec.</p>
<p><em>Artur Balazs</em>:</p>
<p>Ja tylko chciałem powiedzieć do tego, co pan przewodniczący, pan profesor Stelmachowski powiedział. Uważam, że trzeba by deklarację woli, którą zaproponował kierownik Grzesiak, taki tekst deklaracji ustalić i to stworzyłoby możliwość dyskutowania o tematach zasadniczych, dotyczących rolnictwa i gospodarki.</p>
<p>Natomiast o jeszcze jednej rzeczy chciałem powiedzieć, która tutaj była przez ministra i przez kolegę, który ostatnio przemawiał, podnoszona. O tym, że jest na wsi bardzo dużo organizacji, które są demokratyczne itd.</p>
<p>Proszę panów. Jedno jest niezaprzeczalne i chłopi to odbierają. Że na przestrzeni ostatnich siedmiu lat dysparytet dochodów obniżył się tak, w czasie istnienia tych demokratycznych organizacji, jak nigdy jeszcze się nie obniżył. Że istnieje biologiczne zagrożenie bytu rolników na wsi. Że wynosił on znacznie poniżej 80, a niektórzy mówią, że około 70 punktów. I o tym dyskutując tu dzisiaj należy pamiętać. Dlatego tak niezbędne jest stworzenie tych bezpieczników, o których my mówimy. I te bezpieczniki otwierają możliwość dyskusji wszystkich tematów. Ja myślę, że nie będzie kłopotów z ustaleniem tekstu tej deklaracji woli, która na mocy consensusu wszystkich stron zostanie tutaj dzisiaj przyjęta. I to tylko tyle.</p>
<p>Dziękuję.</p>
<p><em>Przewodniczący</em>:</p>
<p>Tak. Pan lipiec, proszę bardzo.</p>
<p><em>Edward Lipiec</em>:</p>
<p>Ja jestem z województwa zielonogórskiego. Chciałem odpowiedzieć panu, który mówił właśnie, że to nie jest miejsce przy tym stole. Do tej pory tak się składało, że wszyscy deklarowali się, że priorytet dla gospodarki rolnej, że musi być gospodarka opłacalna, ale niestety od lat, tak jak był 3 - 4 procent przemysłu pracowało na rzecz rolnictwa, to tak pracuje i nic się nie zmienia. To znaczy, że te organizacje, które działają są nieskuteczne. Musimy stworzyć zabezpieczenie takie, które będzie w jakiś sposób broniło tych interesów, skuteczną organizację. Taką organizacją jest związek zawodowy, który będzie bronił interesów chłopskich. Obojętnie, czy to będzie Związek Kółek Rolniczych, czy to będzie „Solidarność”, czy to będzie i „Solidarność”, i Związek Kółek, ale będą to organizacje, które będą bronić tych interesów. I dlatego uważam, że ta deklaracja woli jest konieczna.</p>
<p>Na naszej wsi jest taka sytuacja, w zielonogórskim, w mojej konkretnie, że zostało na 120 gospodarstw w tej chwili 30 gospodarzy, którzy jeszcze gospodarzą. Resztę oddało ziemię. Leży ziemia odłogiem Państwowego Funduszu Ziemi. Nawet PGR-y nie są w stenie jej zagospodarować. Jest tragiczna sytuacja. Kiedyś, w mojej wsi było przeszło 300 krów. Dzisiaj nie ma ich 30 nawet. To jest sygnał, że się źle dzieje. Że te organizacje, które były samorządowe do tej pory działają nieskutecznie. Dlatego muszą być zabezpieczenia, które będą broniły tej gospodarki.</p>
<p>Dziękuję.</p>
<p><em>Jan Borowski</em>:</p>
<p>Jestem z województwa białostockiego. Sytuacja jest tam chyba najbardziej tragiczna. Wprost, żeby nie powiedzieć nieodwracalna. I tu niektórzy panowie może, nie chcę urazić, ale jakby w przestrzeni, w zawieszeniu nad ziemią to dyskutowali, jakby fetysz wolnego rynku itd. Podczas gdy jaka jest sytuacja?</p>
<p>Chcę tu zacząć od tego słowa stalinizm. Nad tym stołem ten duch będzie się dalej unosił, od 44 lat. Za cokolwiek, za jakikolwiek problem weźmiemy się. I otóż, nie mówiono tutaj o administracji, wspomniano tylko. Jest to też można powiedzieć, stalinizm. Kiedy w RFN na taką samą mniej więcej gminę jest wójt i trzy sprawne urzędniczki, a u nas jest i 40, i 60 nawet, no to tu ja widzę tę rezerwę, gdzie trzeba tę administrację zmniejszyć z miejsca o połowę. I mamy rezerwę finansową na wspomożenie rolnictwa indywidualnego. Ale to tylko sygnałowo.</p>
<p>Mówił tutaj jeden pan, że rolnik jest tu upodmiotowiony, że ma szereg organizacji do obrony itd. Przykłady mówią za siebie. Otóż taki przykład. Kiedy naczelnik przybywa na zebranie wyborcze sołtysa z funkcjonariuszem MO gazikiem i z drugim pracownikiem, i organizuje wybory, rozdaje kartki pisze jednemu z rolników swoich popleczników daje dwie kartki, a takich było więcej przypadków. Kiedy jeden z rolników chwyta od niego dwie kartki z ręki, rzuca na stół patrzcie to są wybory, to jest fałsz, podchodzi milicjant, dokumenty proszę, dowód osobisty. Spisuje go, do domu pan wynosi się, bo pana na kolegium. Za 2 tygodnie przybywa z dwoma milicjantami, wyborcy wybierają swego sołtysa, nawiasem mówiąc byłego człowieka, który zamieszany jest w aferę waginową, kradzieży itd., ale aby zwycięstwo było pełne, podaje do kolegium tegoż, który wyjawił to fałszerstwo. Art. za zakłócenie spokoju w miejscu publicznym. Oto obrona, proszę państwa, ja nie mówię, ze złośliwości - to woła o pomstę do nieba. Nie było to za Stalina, na UB, nie słyszałem takiego przypadku, a to było dosłownie parę tygodni temu, bo zebranie było pierwsze w listopadzie, a ostatnie w grudniu, kolegium odbyło się 30 stycznia. Na razie odłożone, ale ten człowiek i zmierzam do tego, że te imponderabilia, te takie uwarunkowanie jakości życia na wsi są ogromnym znaczeniem, a my mówimy tylko tu o produkcji i dlatego wyludnia się wiś, dlatego uciekają młodzi, nie mają na nic wpływu. Nie chodzi o to, żebyśmy tu zwalczali socjalizm, absolutnie nie, ale my... tu odpowiem też profesorowi panu Okuniewskiemu, że co zrobić? Otóż z tych dziedzin musimy coś zrobić, żeby ludzie uwierzyli, że o to można, że jest jakaś nadzieja, że za coś trzeba się wziąć. Oczywiście nie mówię, że ekonomiczne warunki, absolutnie opłacalne. Tu też pan powiedział, panowie niektórzy mówili, że wzrost produkcji na rzecz rolnictwa.</p>
<p>Proszę panów proszę zajechać do jakiegokolwiek większego miasta czy GS, czy gdziekolwiek i kupić silnik elektryczny jakikolwiek. To jest absolutnie niemożliwe. Dalej proszę do sklepu jakiegokolwiek zajść, rolnik niech kupi radio nie mówiąc o telewizorze. To jest jakość życia, bo można powiedzieć, że to nie jest produkcja, nie związek z produkcją, ale przeciętny człowiek nie może już dzisiaj żyć w takiej sytuacji w jakiej jest. Ja to tylko sygnalizuję.</p>
<p>Dalej rolnik jest uzależniony od widzi mi się milicjanta zwykłego, bo przychodzi mi w akcji na przykład „Posesja” i za nieporządek pisze mu kolegium i absolutnie ma mowy, żeby ono jego nie ukarało, bo on jest władzą, do kolegium podaje wniosek, milicja oskarża i milicja sądzi, więc jeśli on cokolwiek źle powiedział, czy wyraził się, nie ma mowy, żeby on nie został ukarany i dlatego jest potrzebna, jest absolutnie konieczne coś... dla obrony tego rolnika. Dziękuję, jest jeszcze szereg rzeczy o kobietach, ucieczka kobiet, to jest tragedia u nas w naszym terenie, więc na wsiach jest po 10 - 15 rolników, którzy nie mają przyszłości ożenić się, bo po prostu nie ma kobiet. A dlaczego uciekają - wiadomo jeśli kobieta nie może kupić, rozpadające są pralki, nie mówiąc o automatach o zwykłych nawet prodiżach, to są - i tu mówi się właśnie, że zwiększona produkcja, oto mamy skutki.</p>
<p>Dziękuję, żeby nie przedłużać.</p>
<p><em>Przewodniczący</em>:</p>
<p>Dziękuję bardzo. Może my teraz zrobimy sobie przerwę 20 minutową, a potem wznowimy obrady.</p>
<p>Dziękuję bardzo.</p>
<p></p>
<p>/Przerwa/.</p>
<p></p>
<p>/Po przerwie/.</p>
<p></p>
<p>/<em>Przewodnictwo</em> obrad obejmuje ob. <em>Stanisław Śliwiński</em>/.</p>
<p><em>Przewodniczący</em>:</p>
<p>Zaczynamy proszę państwa. Wszyscy już usiedli na swoich miejscach.</p>
<p>Mamy przed sobą tekst deklaracji. Rozumiem, że do tej sprawy po zapoznaniu się głębszym i zastanowieniu wrócimy, a proponuję w związku z tym przejść do następnej kwestii zaproponowanej zarówno przez pana przewodniczącego, prof. Stelmachowskiego jak i przez naszą stronę, mianowicie do spraw ekonomicznych.</p>
<p>Proszę uprzejmie kto z państwa w tej kwestii?</p>
<p><em>Ob. Edward Lipiec</em>:</p>
<p>Jest to trafnie jakoś ujęte. Jesteśmy za stworzeniem organizacyjno-prawnych warunków powstania związków zawodowych rolników obejmujących zarówno organizacje związkowe „Solidarności” jak i kółka rolnicze oraz wszelkie inne organizacje, które utworzą rolnicy zgodnie ze swoją wolą.</p>
<p>Myślę, że nie trzeba wymieniać „Solidarności” i kółek rolniczych. Organizacje jakie będą chcieli rolnicy mieć na wsi, bo mogą mieć gdzieś tam jakieś inne organizacje, związki zawodowe na wsi.</p>
<p><em>Przewodniczący</em>:</p>
<p>Proponuję gdybyście się państwo zgodzili, żebyśmy wrócili do tej kwestii zgodnie z moją wcześniejszą propozycją po zastanowieniu się i obejrzeniu tekstu, i przemyśleniu w nieco późniejszym terminie. Zgoda?</p>
<p>Wobec tego powracam do mojej propozycji. Przechodzimy do kwestii ekonomicznych.</p>
<p>Głos ma doc. Leopold.</p>
<p><em>Ob. Antoni Leopold</em>:</p>
<p>Proszę Państwa! Wydaje się, że wszyscy - a może prawie wszyscy - jesteśmy zgodni co do tego, że niezbędne jest możliwie szybkie dojście do rynku, zastąpienia rynkiem tych powiązań między podmiotami gospodarczymi, które do dzisiejszego dnia funkcjonują. Sądzę, że to jest warunek, droga do równowagi, ale i warunek utrzymywania równowagi na rynku rolnym. Na rynku, z którym identyfikujemy jako rynek zaopatrzenia rolnictwa w środki produkcji i rynek zbytu produktów rolniczych, i o tym rynku jeżeli będę mówił o rynku rolnym, to o tych dwóch sferach, organicznie ze sobą związanych.</p>
<p>Chyba wielu z nas uważa również, że pewne wyprzedzenie równoważenia rynku i pełnego urynkowienia jest możliwe właśnie na rynku rolnym do ogólnej tendencji urynkowienia całej naszej gospodarki. Chciałbym się zastrzec, że nie rozumiem pod tym pojęciem urynkowienia powrotu do jakiegoś absolutnie liberalnego rynku XIX wieku.</p>
<p>Dopiero po ukształtowaniu się tego rynku będzie można prowadzić skuteczną politykę gospodarczą, która nie będzie niosła negatywnych skutków ubocznych. I to jest szczególnie ważne dla rolnictwa. Dlatego że ta polityka powinna zapewniać, ta polityka kształtująca sytuację na rynku rolnym, powinna zapewniać opłacalność produkcji rolniczej. Daleko jestem, jak moi koledzy tutaj obecni wiedzą, od rozumowania parytetowego, ale gwarancja opłacalności produkcji rolniczej jest absolutnie niezbędna. Po prostu opłacalność rolniczą produkcji sprawdzi się podażą produktów rolniczych, a więc zaspokojeniem potrzeb żywnościowych kraju. I teraz musimy przejść jednak bardzo poważnie do rozważenia warunków, które muszą być spełnione, aby ta nasza wspólna jak wydaje się deklaracja mogła być przemieniona na rzeczywiście działania.</p>
<p>Po prostu te struktury instytucjonalne, które w tej chwili istnieją w otoczeniu rolnictwa nie nadają się do tego. Muszą być zasadniczo zmienione zarówno te struktury, jak i system funkcjonowania tego otoczenia rolnictwa, tego otoczenia rynkowego. Nie zatrzymuję się nad tym, mam nadzieję, że to rozszyfrujemy o co tutaj chodzi.</p>
<p>Druga sprawa - to jest wspólna z tym miernikiem zmian tych strukturalnych, to jest demonopolizacja tych struktur, ale również stworzenie takich mechanizmów, które by przeciwdziałały praktykom monopolistycznym już nawet na tym utworzonym rynku rolnym, na tym wytworzonym przez nasze działania wstępne.</p>
<p>I tu wydaje mi się, że może najważniejsza to jest ochrona przed monopolami w sferze zaopatrzenia rolnictwa w środki produkcji. Centralizacja tej produkcji jest tak wielka, i tak trudna do rozbicia, że musimy zastosować środki chroniące przed praktykami monopolistycznymi i wydaje się, że rzeczywiście niestety będzie trzeba tu godzić się na ustawianie cen pułapu cen, ewentualnie tempa zmian tych cen, ale również musimy dojść do tego jakimi kryteriami, według jakich kryteriów te pułapy cenowe muszą być ustawione.</p>
<p>Może to jest zbyt skrótowo, co powiem, ale po prostu musi być spójność rachunku w skali makro- i mikroekonomicznej. Miejmy nadzieję, że usłyszymy tu więcej na temat środków polityki gospodarczej, która by chroniła przed monopolami w tej sferze zaopatrzenia, bo nie sądzę, żebyśmy... nie jestem usatysfakcjonowany przynajmniej ja, tym co pan minister Młynarczyk był łaskaw powiedzieć, to nie jest dostatecznie sprecyzowane.</p>
<p>Jest niezmiernie ważne dla rolnictwa świadomość na jakie tempo może liczyć w zakresie zwiększenia strumienia dostaw środków produkcji, poprawy komplementarności tego strumienia i poprawy jakości. To jest sprawa istotna dlatego, że nie dostrzegamy dzisiaj w systemie ekonomicznym funkcjonowania przedsiębiorstw państwowych, a takimi są ci zaopatrujący, zarówno u producentów jak i w jednostkach handlowych niezmiernie scentralizowanych, choćby wymienię dwa „Agrochemia”, „Agromet”. Nie ma mechanizmów stymulujących ich do zwiększenia swojej działalności, a więc do zwiększenia produkcji, do poprawy efektywności i jakości podaży tego strumienia środków.</p>
<p>Więc dlatego my tego nie możemy przesądzić jaki ten mechanizm powinien być, ale sądzę, że są dwie rzeczy, to jest trzeba wrócić do problemów stosunków własnościowych właśnie w sferze przedsiębiorstwa państwowego, własności państwowej, bo chyba tutaj jest „pies pogrzebany” - jak mówią, jeśli chodzi o stosunek do środków polityki gospodarczej, kierownictwa tych przedsiębiorstw i załogi.</p>
<p>Teraz to kształtowanie strumienia zaopatrzenia rolnictwa to jest kształtowanie właściwie intensywności produkcji rolniczej, a więc pośrednio również wielkości tej produkcji, a więc w konsekwencji i stopnia zaspokojenia potrzeb gospodarczych na produkty rolnicze. To jest węzłowy problem. Rolnictwo, w rolnictwie musimy stworzyć mechanizm rynkowy, który będzie działał proefektywnościowo w użyciu tych środków, ale one muszą być, i chcielibyśmy bardzo wiedzieć na jakie tempo wzrostu i na jaki postęp w tej dziedzinie można liczyć.</p>
<p>Naturalnie chodzi tutaj o to, że na tym segmencie rynku zaopatrzeniowego musimy doprowadzić do równowagi. Wiemy, że to jest bolesna operacja. I teraz następnym problemem to jest urynkowienie skupu. Mamy przed sobą propozycję, która idzie w kierunku urynkowienia skupu. Mieliśmy deklaratywną uchwałę dotyczącą demonopolizacji sfery skupu. Ale to chyba jest, jeśli nawet powiemy, że jak to na wsi mówi - krok we właściwym kierunku, to jest przede wszystkim krok za mały, a i nie jest pozbawiony błędów. Choćby ten sławny zapis o kontraktacji, który... jest znowu nierówność, nie monopolem kontraktacji ma być przecież gospodarka uspołeczniona, tak jakby kontraktacja nadal musiała być środkiem polityki, a nie po prostu zwyczajną umową między kontrahentami swobodnie wybieranymi.</p>
<p>Jeżeli chodzi o sferę skupu, to mam tu pewną osobistą satysfakcję dlatego, że myśmy to od lat wśród kolegów proponowali, konstruowali w myśl o organizacji rynku rolnego i właśnie głównie w tej sferze zbytu produktów rolniczych. I tutaj cena gwarantowana, na co? Głównie na zboże. A może trzeba będzie dojść do tego, żeby przejściowo gwarantować cenę, może gwarantować tą minimalną cenę na mleko. Może. Ale to jest sprawa - za chwileczkę wrócę.</p>
<p>Teraz, rozumiemy, że wszechobecność państwa w gospodarce będzie się stanowczo i szybko kurczyła. Ale nie chcemy osłabiać państwa. Środków polityki, którymi państwo dysponuje. Pod warunkiem, że ona będzie pod kontrolą społeczną. I te środki to przede wszystkim te gwarantowane ceny minimalne i ewentualna obecność państwa w obrotach agend państwowych, obrotach produktami rolniczymi, ewentualnie ich przetworami, które... przez co interweniowałoby państwo na poziom cen i popyt, dla rolnictwa niezmiernie ważne.</p>
<p>Wreszcie kształtowanie przez państwo, oddziaływanie przez państwo na popyt finalny, a więc na rynek żywnościowy. To jest znacznie trudniejsza sprawa. Te środki, szczególnie ewentualność interwencji państwa i ewentualność połączenia tej interwencji z obrotami zagranicznymi, powinny prowadzić do stabilizacji rynku rolnego, ale także rynku żywnościowego. To jest wspólny interes wszystkich.</p>
<p>Oczywiście nie powtarzam tutaj, że rynek, tzn. odejście od wszelkich kartkowych czy zindywidualizowanych podziałów masy towarowej, uprzywilejowania czy struktur czy sektorów, jak dzisiaj mówimy, czy poszczególnych osób i przedsiębiorstw. To jest w samym haśle rynek mieści się to zupełnie zdecydowany sposób.</p>
<p>To jest chyba wyjściem naprzeciw propozycji obu ministerstw, które mamy przed sobą.</p>
<p>Teraz, musimy mieć pełną świadomość skutków tej rynkowej regulacji rynku rolnego, skutków w dziedzinie rynku żywnościowego i dochodów ludności. I tu sądzę, że nasz zespół nie jest kompetentny w pełni do rozważenia, pełnego rozważenia tego zagadnienia. Ja dlatego pozwalam sobie zaproponować, aby zwrócić się do przewodniczących Zespołu ds. Gospodarki i Polityki Społecznej o wspólne posiedzenie, i wspólne rozważenie tej bardzo, bardzo trudnej sprawy. Możemy jedynie proponować pewne rozwiązania, które jednak sądzę, że będą obciążone pewnym naszym ukierunkowaniem, naszą pozycją producenta tej żywności. I dlatego należałoby to rozważyć w szerszym, bardziej rozbudowanym gronie.</p>
<p>Tu jest bardzo trudny problem odejścia od tych kartek mięsnych, opowiedzenia się za takim czy innym rozwiązaniem w okresie przejściowym, w tym nie wydaje mi się możliwe przejście, dekretowane przejście do tego, do całkowicie wolnego rynku. Jest bardzo trudny problem rozwiązania spraw dotacji do... W tej chwili umiejscowionych w przedsiębiorstwach produkcyjnych, więc w przemyśla przetwórczym, ale dotacji, które mają dwojaki charakter. Mianowicie są dotacjami regulującymi ceny żywości, a więc dotacjami jakby do konsumpcji, ale nie są pozbawione również funkcji częściowo dotacji do rolnictwa. Dlatego, że one zmieniają popyt, zwiększają popyt.</p>
<p>Sądzimy, że elastyczność cenowa jest jednak, nawet na rynku żywnościowym i gdyby te ceny podleciały bardzo w górę, to na niektórych segmentach rynku żywnościowego nastąpiłoby zahamowanie, czy zmniejszenie nawet popytu, które rzutowałoby na rolnictwo.</p>
<p>I tu chciałbym na chwilę wrócić do mleczarstwa. Dotacje do mleczarstwa, jak tak na oko liczę, to jest trzy razy więcej pieniędzy, aniżeli te pieniądze, które mleczarstwo dostaje z rynku, ze sprzedaży swoich towarów. Jak z tego „kociokwiku” wyjść? Jak to przenieść, gdzie to przenieść? Czy to przenieść w ogóle? I sprawa mleczarstwa jest przykładem, w co się wpakowaliśmy, w jaką sytuację, z której naprawdę bez bólu wyjść nie będzie można.</p>
<p>Jeszcze jedno. Łatwiej zdemonopolizować rynek mięsny niż rynek mleczarski i te struktury mleczarstwa. I to są problemy, które powinniśmy tutaj w sferze rozważyć to odejście, odejście od tycia dotacji, czy zmiany systemu dotowania z punktu widzenia sprawności funkcjonowania przemysłu spożywczego. Przemysł spożywczy w tej chwili jest przede wszystkim niedoinwestowany, pozbawiony motywacji proefektywnościowej i pro-produkcyjnej na skutek tak olbrzymiej roli dotacji w jej dofinansowaniu. I nierentowny, mimo tych dotacji. I on się nie może sam odtworzyć.</p>
<p>Więc to jest sprawa na pewno naszego „stołu”. Natomiast ja powtarzam jeszcze, proponuję przeniesienie i nie chcę tu mówić za wiele na temat propozycji odnośnie tego, co nazywamy chyba niesłusznie rekompensatami w sferze dochodów ludności, w ogóle ludności. Bo to jest sprawa właśnie, którą proponuję przenieść na następny, na „wielki stół” spraw społecznych i gospodarczych.</p>
<p>Dziękuję bardzo.</p>
<p><em>Przewodniczący</em>:</p>
<p>Proszę bardzo, przepraszam, pan prof. Dietl.</p>
<p><em>Prof. J. Dietl</em>:</p>
<p>Ja chciałbym mówić o demonopolizacji otoczenia ekonomicznego rolnictwa indywidualnego, właściwie w ogóle rolnictwa. I chcę o tej sprawie mówić w trzech płaszczyznach. Pierwsza płaszczyzna to działania interwencyjne państwa. Druga płaszczyzna, to stworzenie autentycznej, a właściwie powrót do autentycznej spółdzielczości na wsi. I wreszcie trzecia płaszczyzna, to prywatyzacja częściowo tego otoczenia, o którym mówię.</p>
<p>Przejdę do pierwszej sprawy. Nie ma mowy, żeby można powrócić do pełnej regulacji rynkowej bez równoczesnego uruchomienia interwencji państwa zmierzającej do demonopolizacji. Mówił już o tym częściowo prof. Leopold. Ja tylko hasłowo podam postulaty.</p>
<p>Pierwsze to realokacja zasobów gospodarczych o czym tu była mowa, realokacja w kierunku obsługi rolnictwa, głownio w zakresie zaopatrzenia. I to jest oczywiście postulat do „stolika ogólnego gospodarczego”, żeby tam to miejsce rolnictwa i tej realokacji tych zasobów się znalazło.</p>
<p>Po wtóre - zniesienie pełne administracyjnej dystrybucji. To zniesienie administracyjnej dystrybucji wiąże się z szeregiem zmian m.in. pozbawienia administracji uprawnień gospodarczych w zakresie owej dystrybucji. To się wiąże dalej z likwidacją transakcji wiązanych i innymi formami, wszelkimi formami administracyjnej dystrybucji.</p>
<p>Trzeci punkt - likwidacja dyskryminacyjnych praktyk w zakresie dystrybucji, np. organizowanie odrębnych kanałów dystrybucji dla PGR-ów środków do produkcji, np. odmowa sprzedaży pośrednikom prywatnym itd. To de lege powinno być zabronione. Nie można stosować polityki dyskryminacyjnej.</p>
<p>Następny punkt to podział przedsiębiorstw wielozakładowych na przedsiębiorstwa jednozakładowe. Praktyka jest zupełnie odwrotna. Dla przykładu podam tworzenie spółek w zakresie przemysłu mięsnego. Przecież to jest monopolizacja dystrybucji w zakresie rynku mięsnego. Tu musi działać interwencja. Zniesienie wszelkich zrzeszeń i stosowania do czasu zniesienia tych zrzeszeń, one się mogą tworzyć rzeczywiście oddolnie, o ile nie wiążą się z praktykami monopolistycznymi i zniesienie wszystkich praktyk monopolistycznych tych zrzeszeń. Tu nie tylko chodzi o to, o czym już była mowa o rachunek wyrównawczy, ale prawda o ustalanie cen, wspólne zaopatrzenie, monopolizacja tego zaopatrzenia itp. Wreszcie import antymonopolowy, mam na myśli głównie środki do produkcji rolnictwa, ale to się wiąże z całą sferą liberalizacji handlu zagranicznego, również tej liberalizacji w odniesieniu do sektora prywatnego sensu largo, to znaczy nie tylko w odniesieniu do rolników, ale również tego otoczenia prywatnego gospodarczego rolnictwa - o czym za chwilę.</p>
<p>Wreszcie ułatwienie wejść na rynek. Tu nie ma być ustawy o działalności gospodarczej, ale interwencyjna sprzedaży części majątku tak zwanego państwowego, który... czy spółdzielczego, formy pośrednie jak dzierżawa, ulgi podatkowe w nowozakładanych podmiotów gospodarczych, dopuszczenie o czym mówił pan Leopold tych podmiotów do kontraktacji - o czym przepisy o demonopolizacji skupu nie mówią i wreszcie ostatnim punkt w tej materii, którą poruszam to sprawa komisji antymonopolowej. Oczywiście komisja antymonopolowa musi być mieć uprawnienia władcze, oczywiście musi podlegać Sejmowi, i w tej komisji antymonopolowej powinien być znaczny udział ekspertów desygnowanych przez organizacje rolnicze, bo musi być komisja antymonopolowa, która będzie kontrolowała między innymi to wszystko o czym tu była mowa, ale również właśnie praktyki antymonopolowe o charakterze instytucjonalnym i w sensie zachowań typowych dla monopolisty - mam na myśli cenę monopolową itd.</p>
<p>Drugą płaszczyzną, w której chcę zawrzeć moją wypowiedź to jest sprawa tworzenia, powrót do autentycznych spółdzielni i tutaj następujące postulaty mi się nasuwają. Po pierwsze likwidacja wszystkich pośrednich szczebli spółdzielczości w postaci spółdzielni wojewódzkich czy związków wojewódzkich. Reprywatyzacja czy uspółdzielczenie działalności gospodarczej, która jest skupiona w tych związkach - mam na myśli głównie handel hurtowy, który w tej chwili jest narzędziem władzy biurokratycznej tych związków, które rozdzielają środki do produkcji i skupiają handel. Tu można tworzyć spółki, których udziałowcami będą spółdzielnie i inne podmioty gospodarcze, tu można tworzyć spółdzielnie osób prawnych, dla tego hurtu, natomiast trzeba związki spółdzielcze nie mogą zajmować się bezpośrednio bezpośredni działalnością gospodarczą.</p>
<p>I wreszcie wyeliminowanie takich struktur jak na przykład układ centralny związków spółdzielczych, naczelnej rady spółdzielni itd. Tu wyraźnie to stawiam, że to jest również kwestia personalna, to jest typowe lobby spółdzielcze antyreformatorskie, natomiast związki powinny tworzyć się od dołu, mieć charakter wyłącznie związków lustracyjnych instruktażowych, również z usługami, mieć niekoniecznie wojewódzki charakter, może ponad wojewódzki charakter, w zależności od tego, ile spółdzielni i czy będą chciały spółdzielnie do tych związków należeć.</p>
<p>Wreszcie trzeba karać i zakazać wszystkich form represjonowania wychodzenia ze związków spółdzielczych, między innymi w tej chwili to represjonowanie ma charakter finansowy. Te spółdzielnie, które odłączają się od związku są pod względem finansowym w różny sposób represjonowane.</p>
<p>I wreszcie jest tutaj niesłychanie ważna sprawa, to tworzenie się nowych spółdzielni, które można widzieć jako tworzenie się niezależnych spółdzielni i jako pączkowanie spółdzielni z istniejących struktur na przykład bardzo by było wskazane, żeby wiele zakładów produkcyjnych uniwersalnych GS-ów mając zakładowe samorządy - do czego za chwilę - usamodzielniały się w postaci małych spółdzielni posiadających więź członkowską z tymi rolnikami którzy są głównymi, kształtują głównie podaż dla tych spółdzielni.</p>
<p>Chyba najistotniejszą sprawą jest powrót do demokracji spółdzielczości. Ten powrót do tej demokracji widzimy w sposób następujący. Mianowicie musi nastąpić powrót do autentycznych i demokratycznych procedur wyborczych. Samorząd spółdzielni musi być autentycznie wybierany spośród członków, a nie w ten sposób, że jest powiedzmy po kryjomu, reżyserowane są wybory, a ludzie wybrani do tego zarządu zostają członkami spółdzielni po dokonaniu wyborów.</p>
<p>W związku z tym wysuwano postulat, żeby zarząd spółdzielni pracował wyłącznie na zasadach społecznych, tak jak jest to w większości krajów. Natomiast zarząd jest od tego, żeby powołać ekspertów, którzy po prostu będą operatywnie tą spółdzielczością zarządzali. Jesteśmy również przeciwni nadmiernemu uniwersalizmowi w zakresie działalności spółdzielni, dlatego widzimy możliwość pączkowania właśnie nowych spółdzielni ze spółdzielni GS-owskich czy innych rodzajów spółdzielni.</p>
<p>Wreszcie trzecią i ostatnią płaszczyzną, o której chcę powiedzieć parę tutaj uwag, to jest sprawa demonopolizacji właśnie prywatyzacji otoczenia rolnictwa. Już te przepisy o demonopolizacji skupu jak również ustawa o działalności gospodarczej może być traktowana jedynie jako wstęp. W rzeczywistości ta prywatyzacja nie ma żadnych w tej chwili warunków rozwijania się. Brak bowiem jest konstytucjonalnych form oddolnego inicjowania tej działalności, jest wyraźna niechęć administracji lokalnej dla indywidualnej działalności, to jest bardzo widoczne. Zupełna funkcja równouprawnienia sektorów własnościowych choćby przetargi dewizowe odrębnie organizowane, choćby zupełnie woluntarystyczne ustalanie wsadu dewizowego, dla sektora prywatnego - tych przykładów można wymieniać w nieskończoność.</p>
<p>Dalej ma miejsce co jest bardzo charakterystyczne przenikanie miejscowej biurokracji do przedsiębiorstw prywatnych w postaci po prostu pewnego rodzaju szantażu. Krewny, znajomy otrzymuje synekury, czyli sektor prywatny jest zmuszany do przyjmowania - w związku z tym jest niechęć tych młodych ludzi, którzy rzeczywiście chcą prowadzić niezależną działalność do podejmowania tej działalności. Wreszcie jest niska skłonność do inwestowania, zarówno ze względu na brak kapitału jak i tę inflację, i na skutek braku środków rzeczowych. Dlatego tutaj wysuwamy postulat sprzedaży części majątku zarówno spółdzielczego jak i państwowego do sektora prywatnego, ale tu nie tylko chodzi o sprzedaż tego majątku, który jest majątkiem nieuruchomionym czy zamrożonym majątkiem, ale również tego, który może tę właściwą rolę dla tych wsi spełniać, a o tym powinny decydować organizacje rolnicze i organizacje rolnicze mogą wywierać naciski w kierunku częściowej reprywatyzacji. Jeżeli nie stworzy się atrakcyjnych warunków dla inwestowania prywatnego, no to po prostu nie spowoduje się demonopolizacji tego otoczenia. Jest tu jednak aspekt również społeczny, mianowicie dla powstrzymania tych procesów, o których tu tak pięknie panowie mówili na wsi, między innymi ucieczki ze wsi, jest konieczne stworzenie dla ludności rolniczej alternatywy ekonomicznej i tę alternatywą ekonomiczną można wyłącznie stworzyć przez umożliwienie właśnie tych form. Tutaj mamy na myśli szczególnie drobny przemysł przetwórczy, tu mamy na myśli handel hurtowy, tu mamy handel detaliczny z zakresu zaopatrzenia, tutaj są różne formy dzierżawy, nie wchodzę już w szczegóły, oczywiście zakładanie spółki, również o mieszanym kapitale, ale tu trzeba dać pchnięcie, a dla tego pchnięcia jest niezbędna atrakcyjna oferta popytowa dotycząca majątku produkcyjnego.</p>
<p>Dziękuję.</p>
<p><em>Przewodniczący</em>:</p>
<p>Dziękuję.</p>
<p>Głos ma pan Iwaniec.</p>
<p><em>Ob. Kazimierz Iwaniec</em>:</p>
<p>Chciałbym się ustosunkować do stanowiska rządowego w sprawie warunków ekonomicznych w rolnictwie jak i w sprawie cen i demonopolizacji skupu płodów rolnych. W każdym kolejnym zwrocie społeczno-ekonomicznym z całą ostrością występują problemy rolnictwa i wyżywienia narodu, problemy wsi polskiej. Każde załamanie produkcji rolniczej i na rynku żywnościowym natychmiast skutkuje w napięciach społecznych. Z tym zjawiskiem mamy do czynienia także obecnie, wobec występujących załamań produkcji rolniczej i niebezpiecznego zwiększania importu surowców rolniczych i produktów żywnościowych oraz dokonywanych obecnie i zakładanych dalszych podwyżek cen żywności.</p>
<p>Osiągnęliśmy też niebezpieczną granicę dotowania żywności. Na wsi polskiej żyje 40% mieszkańców - artykuły żywnościowe i użytki stanowią ponad 52% wydatków dochodów osobistych ludności. Liczący się jest udział rolnictwa i przemysłu rolno-spożywczego w wytwarzaniu dochodu narodowego. Nie ma obecnie takich problemów w Polsce, których rozwiązanie byłoby możliwe bez istotnego postępu w gospodarce żywnościowej.</p>
<p>Czyni to materiał rolnictwa i gospodarki żywnościowej szczególnie trudną, złożoną i bardzo delikatną z uwagi na groźne skutki społeczne wszelkich chybionych decyzji. Stwierdzamy dziś olbrzymie zaniedbania wsi polskiej, rolnictwa i przemysłu rolno-spożywczego nie tylko produkcyjne, ale także społeczne, i kulturowe. Wynika to z wielu przyczyn, w tym ze względów polityki rolnej, jej niestabilności. Rolnictwo obciążone dostawami z innymi świadczeniami nie było zdolne do kumulowania środków na swój rozwój, jednocześnie rolnictwo finansowało odbudowę kraju i jego uprzemysłowienie i urbanizację. Dzisiaj rozwiązanie postępu w rozwoju wsi i rolnictwa i całej gospodarki żywnościowej jest możliwe wyłącznie nie wysiłkiem... jest możliwe wyłącznie wysiłkiem całej gospodarki narodowej. Dzisiaj rozwój kompleksu żywnościowego i wsi musi finansować cała gospodarka państwa, wszystko co się podejmie w obrębie gospodarki żywnościowej musi mieć głębokie skutki dla ogólnej polityki gospodarczej i społecznej. Dlatego też wszystkie problemy kompleksu żywnościowego muszą być jednoznacznie osadzone w ogólnych rozwiązaniach systemowych. Dlatego mamy podobne propozycje jak moi przedmówcy.</p>
<p>Uważamy, że ustalenia i uzgodnienia „stolika rolniczego” muszą być przedmiotem obrad na „stole gospodarki i polityki społecznej”. Musi być pełna zgodność i świadomość skutków niezbędnych dokonań w rolnictwie i gospodarce żywnościowej z ogólnymi rozwiązaniami polityki, społeczno-gospodarczej. Uważamy, że podstawowym zagadnieniem jest zasadnicza reorientacja gospodarki narodowej na rzecz rozwoju rolnictwa i przemysłu rolno-spożywczego jako warunek uzyskiwania postępu. Dlatego poparliśmy nowe zasady polityki rolnej sformułowane przez PZPR i ZSL, a także w deklaracji rządu o priorytetach dla rolnictwa, przedstawioną przez premiera w Sejmie.</p>
<p>W pełni popieramy zasadę zielonego światła dla rolnictwa, ale nie deklaratywną a rzeczywistą.</p>
<p>Nie można się zgodzić z tym, że mijają kolejne lata, a nie następuje reorientacja przemysłu na potrzeby gospodarki żywnościowej, praktycznie nie wzrasta udział przemysłu w świadczeniach na rzecz rolnictwa. Kolejne deklaracje w zakresie udziału gospodarki żywnościowej w inwestycjach gospodarki narodowej, udziału mocy produkcyjnych przemysłów dla potrzeb rolnictwa i przetwórstwa spożywczego, nie są realizowane.</p>
<p>Aktualnie przedstawiane zamierzenia na najbliższe lata nie przynoszą także żadnej zmiany zgodnej z deklaracjami. Dalsze zwodzenie nie jest możliwe. Muszą już następować konkretne i widoczne działania rządu. Nie można wyszukiwać kolejnych obiektywnych przyczyn odkładania tych spraw.</p>
<p>Jesteśmy za zasadą jednej polityki rolnej, jednego rolnictwa, a więc równych warunków prawnych i ekonomicznych dla wszystkich sektorów. Jesteśmy za tym, aby dynamika rozwoju poszczególnych gospodarstw i sektorów wynikała z ich efektywności. Jesteśmy jednak zdecydowanie przeciwni klasyfikowaniu z góry efektywności i perspektyw poszczególnych grup producentów rolnych. Jesteśmy przeciwni łamaniu zasady równości i wprowadzania dla poszczególnych sektorów dodatkowych obciążeń i podatków. Praktyki takie są obecnie stosowane w stosunku do rolnictwa uspołecznionego, głównie gospodarstw państwowych. Uważamy za szkodliwe przeciwstawianie sobie poszczególnych sektorów rolnictwa.</p>
<p>Istotę widzimy nie w dzieleniu, ale w zintegrowaniu rozwoju wsi i rolnictwa, we wzajemnej komplementarności poszczególnych sektorów, tak jak w innych działach gospodarki narodowej, tak i w tym jest miejsce dla wszystkich form gospodarowania.</p>
<p>Stojąc na stanowisku równoprawnych warunków rozwoju całego rolnictwa widzimy potrzebę zróżnicowań regionalnych, a także w odniesieniu do poszczególnych podmiotów gospodarczych w rolnictwie. Podstawową sprawą jest stworzenie ogólnych warunków ekonomicznych w rozwoju całej gospodarki żywnościowej, zapewniających opłacalny rozwój efektywnej produkcji rolniczej i przemysłu rolno-spożywczego.</p>
<p>Podstawową sprawą jest tworzenie ogólnych warunków ekonomicznych rozwoju całego rolnictwa, zapewniających opłacalny rozwój efektywnej produkcji rolniczej i przemysłu rolno-spożywczego.</p>
<p>Czołowym problemem jest polityka cen. Rolnictwo i przemysł rolno-spożywczy nie uzyskają nigdy równoprawności ekonomicznej, jeżeli z jednej strony będą poddane wolnej grze cen umownych, z drugiej sztywno związani cenami urzędowymi.</p>
<p>Opowiadamy się za urynkowieniem gospodarki żywnościowej, za wprowadzeniem wolnych cen rynkowych w skupie, w przetwórstwie rolno-spożywczym, obrocie i handlu detalicznym żywnością. Przy wolnych cenach na środki produkcji i materiały zaopatrzeniowe stawiałoby to kompleks żywnościowy w pełnych warunkach gospodarki rynkowej.</p>
<p>Wypowiadając się za takim kierunkowym rozwiązaniem za potrzebą jego w miarę szybkiego, ale etapowego wdrażania, musimy zastrzec potrzebę bardzo wnikliwego rozpatrzenia wszystkich społeczno-gospodarczych skutków, jakie ta decyzja przyniesie. Dopiero przy pełnym rozpatrzeniu tej problematyki możliwe będzie podjęcie ostatecznych realizacyjnych decyzji. Uważamy jednak za niezbędne podniesienie już dzisiaj niektórych problemów.</p>
<p>Wolne kształtowanie się cen rolnych wyklucza gwarancję parytetu dochodów. Rodzić to będzie problemy szczególnie w odniesieniu do gospodarstw o bardzo niskiej dochodowości, a wiemy, że zróżnicowania w grupach gospodarstw pogłębiają się, są coraz większe. Poszukiwać tu można rozwiązań w sferze infrastruktury wiejskiej, w bardziej elastycznej polityce podatkowej i socjalnej. Wolne ceny będą prowadzić do odejścia dotowania żywności. Samo odejście od dotowania konsumpcji uważamy za słuszne. Nie można jednak nie wnikać w szczególne skutki społeczne, jakie przyniesie wzrost cen żywności.</p>
<p>Wyrażamy pogląd, że potrzebne będzie utrzymanie dotacji do odżywek i produktów dla dzieci i niemowląt, do dietetycznych produktów dla ludzi o trwałych schorzeniach wymagających specjalnej troski.</p>
<p>Widzimy potrzebę zwiększonego zasilania środkami przemysłów wytwarzających środki produkcji, w tym przede wszystkim szczególnie zagrożonego przemysłu nawozowego, zwiększonych i przyspieszonych nakładów na melioracje i zaopatrzenie w wodę, stanowiących jeden z podstawowych ograniczników wzrostu produkcji rolnej.</p>
<p>Widzimy potrzebę zwiększonego wsparcia postępu biologicznego, szczególnie wobec występującego niebezpiecznego regresu w zaopatrzeniu w rolnicze środki produkcji.</p>
<p>Niezbędne i pilne jest stworzenie warunków dla zwiększenia zdolności produkcyjnych i składowych przemysłu rolno-spożywczego. Niedobór mocy produkcyjnych wywołuje kolosalne straty i jego likwidacja powinna wyprzedzać wzrost produkcji rolnej.</p>
<p>Szczególnym problemem jest sprawa wolnych cen na mięso i przetwory oraz związane z tym odejście od kartek i ogłoszona demonopolizacja w skupie, przetwórstwie i obrocie. Podejmuje się to w sytuacji wyraźnych tendencji spadkowych produkcji zwierzęcej. Mimo to podzielamy pogląd, o nieuchronnej potrzebie dokonania tej operacji. Wymaga ona jednak szczególnie przemyślanych i kompleksowych działań. Uważamy za nieporozumienie w tej sytuacji przed zniesieniem kartek propozycje przesunięcia dolnej granicy gospodarstwa rolnego do 1 ha i tym samym zwiększenia o około 1 mln 200 tys. uprawnionych do kartek. Uważamy, za wręcz niedopuszczalne i niezgodne z ustawowymi regulacjami, żeby jednocześnie z demonopolizacją wprowadzać dostawy obowiązkowe dla gospodarstw uspołecznionych. Jak wiadomo, państwowe gospodarstwo rolne, może sprzedać co 106 świnię dopiero odbiorcy wybranemu, więc temu, który do gospodarstwa się zgłosi.</p>
<p>Generalnym problemem będzie kwestia wyrównania skutków wzrostu cen żywności, szczególnie mięsa i przetworów rodzinom pracowniczym. Problemem do szczegółowego przedyskutowania jest tu sprawa wysokości i trybu odpowiednich wyrównań.</p>
<p>Wnosimy zastrzeżenia do bonów wartościowych, gdyż jest to wprowadzenie kolejnego środka płatniczego i dalsza deprecjacja złotówki.</p>
<p>Wypowiadamy się za poszukiwaniem rozwiązań, które by zapewniały wyrównanie, nie stawały się źródłem ruchu cen poza rolnictwem. Wydaje się, że pewnych rozwiązań można poszukiwać w systemie podatkowym.</p>
<p>Wypowiadamy się za demonopolizacją w skupie, przetwórstwie i obrocie artykułami rolno-spożywczymi. Uważamy, że nie może to być kolejne hasło, ale działanie osadzone w realiach. Musimy mieć świadomość, że gdybyśmy nawet natychmiast zwielokrotnili różne formy skupu i przetwórstwa, to nadal decydujące znaczenie będą miały zakłady przemysłu rolno-spożywczego.</p>
<p>Dlatego o skuteczności demonopolizacji będzie decydować przekształcenie ich działalności. Skuteczna demonopolizacja wymaga tych samych działań w sferze otaczającej rolnictwo i przemysł rolno-spożywczy. Stąd też wysuwamy potrzebę komplementarnego rozważenia podejmowanych w tym zakresie działań. Rozwój gospodarki żywnościowej wymaga nowego spojrzenia na rozwój wsi. Przyczyny braku entuzjazmu do rolnictwa to nie tylko sprawy dochodowe. Problem starzenia się w rolnictwie nie dotyczy tylko gospodarstw indywidualnych. Niemniej silnie narastający jest w państwowych gospodarstwach rolnych i spółdzielniach produkcyjnych. Wyludnianie się obszarów wiejskich to nie tylko tereny zdominowane przez gospodarstwa indywidualne, ale także typowo PGR-owskie. Przyczyny tego stanu tkwią w szczególnie trudnych warunkach pracy i życia, szczególnej uciążliwości pracy kobiet, trudnych warunkach rozwoju i kształcenia dzieci, w elementarnych brakach społeczno-gospodarczej infrastrukturze wsi.</p>
<p>Tu szczególną wagę mają wzmożone działania i wysiłek całej gospodarki narodowej. Do niczego nie prowadzą działania odwracające uwagę od tych zagadnień.</p>
<p>W odniesieniu do województw wschodnich toczą się zacięte dyskusje, kto te opuszczone tereny zagospodaruje, czy chłopi czy PGR-y? Na razie nikt się do tego nie kwapi. Ten jałowy spór tylko zaciemnia obraz, że istotą jest na tych terenach tworzenie podstawowej, elementarnej infrastruktury.</p>
<p>Do niczego też nie prowadzi nowo utworzony fundusz socjalny wsi. Jego skala nie rozwiązuje żadnych spraw. Niepotrzebne antagonizuje poszczególne sektory. Niepotrzebnie odnosi sprawy podstawowej infrastruktury socjalnej do ceny żywności. Dlaczego koszty żłobka czy przedszkola np. na Woli w Warszawie nie powodują podnoszenia cen na produkty Kasprzaka, Waltera itd.? Czy w odniesieniu do rolnictwa, do ludności wiejskiej nie występują także obowiązki państwa?</p>
<p>Problem infrastruktury społeczno-gospodarczej wsi to także tworzenie nowych stanowisk pracy i zwiększenie lokalnego zatrudnienia. Problem ważny w świetle chociażby różnicujących się dochodów. Olbrzymie możliwości aktywizowania terenów wiejskich ma rolnictwo uspołecznione i wszelkie formy spółdzielczości i drobnej wytwórczości. Nie może to być jednak torpedowane systemem podatkowym. W tej chwili wszystkie ustawy wydane przez Sejm i które jeszcze dzisiaj zostaną, to są barierami w rozwoju produkcji rolniczej, tak dla sektora prywatnego jak i uspołecznionego.</p>
<p>W świetle przedstawionych tych kilku problemów, szczególnie podkreślamy utrzymanie konsekwentnie zasady jednego rolnictwa oraz egzekwowania komplementarnych i spójnych działań w kompleksie żywnościowym.</p>
<p>Dziękuję za uwagę.</p>
<p><em>Przewodniczący</em>:</p>
<p>Dziękuję. </p>
<p><em>Ob. Henryk Przygodzki:</em></p>
<p>Rozumiem, że być rolnikiem, to jest to zupełnie szczątkowa nobilitacja, chociaż tym samym i ułamkowy atut w wypowiedzi.</p>
<p>Chciałbym się przez kilka minut odnieść do tej części wypowiedzi pana prof. Dietla, która odnosi się do spółdzielczości, do tego zarzutu sformułowanego wprost, że jest ona dalej spółdzielczością państwową, zgwałconą, nieautentyczną, że stanowi jeden z elementów tych struktur monopolistycznych, że zdominowała rynek wiejski. Myślę, że większość tych zarzutów odnosiła się do spółdzielczości samopomocowej. I tu chciałbym szanując fachowość mojego przedmówcy i adwersarza, jednocześnie zastrzec się przed naiwnością, która mnie by dotyczyła. Otóż w tych zdeprawowanych strukturach samorządowych jak już egzystuję na prawach nie ledwie zawodowca lat kilkanaście. Proszę też wziąć tym samym poprawkę, że ja już mogę też odchodzić od reguł prawidłowego myślenia, a jeśli nie, to prawidłowego widzenia tych... i dostrzegania tych procesów, jakie zachodzą dziś i jakie byśmy chcieli oglądać w najbliższej przyszłości.</p>
<p>I przez moment o samopomocy chłopskiej. Myślę, że te czterdzieści kilka lat jej egzystowania zaowocowało przynajmniej tym, że w krajobraz wsi wmontowaliśmy nie tylko ponad 50 tys. sklepów, nie tylko ponad 5 tys. zakładów produkcyjnych, a jest to przede wszystkim przetwórstwo żywności. Nie tylko to, żeśmy potrafili problem zaopatrzenia wsi w chleb i inne wyroby piekarnicze zrealizować, że przy ewidentnym braku magazynów zbożowych, ta właśnie spółdzielczość, odmawiając sobie na inne cele, min. sprowadzając do symbolicznej złotówki to, co jest dywidendą, odpisem na rzecz członka, wybudowała setne i tysiączne magazyny i bazy składowe. Być może mój stosunek do tej organizacji jest, no, nieobiektywny z przyczyn wcześniej wyłożonych, ale my w ogóle często posługujemy się taką metodologią, że wolimy komentarz, niż fakty.</p>
<p>Aha, trzeba by z faktów wyprowadzać komentarze a rozmijać się z tym, co jest prawdą. Zarzut mojego przedmówcy, że ta organizacja zatrudniająca zawodowo tylko około pół miliona ludzi, zatrudnia zastrzegam się, nie samych bezmyślnych. Nie jest to praca na tyle łatwa dla wielu z tych ludzi, że na przykład w wielu regionach kraju odczuwamy brak chętnych na objęcie funkcji prezesa, czy wiceprezesa. Myślę, że prace w tej organizacji też nie są na tyle konkurencyjne, byśmy byli konkurencyjni wobec innych, nie są na tyle wysokie, chociażby spółek polonijnych, hołubionych ostatnimi ustawami, i nie tylko polonijnych, bo każdych innych spółek, które w pogoni za zyskiem zatracają ten element, który zwie się pomnażaniem dóbr produkcyjnych i jeszcze czymś innym. Można by to świetlnie zilustrować chociażby na pasożytowaniu, na produkcji i dystrybucji cementu. Mamy trochę ludzi myślących. I myślę, że wyciągamy wnioski, może nie w czasie, może z delikatnym opóźnieniem, może to budzić określone sprzeciwy, ale jednak coś się w tym zakresie dzieje. Jeśli ustawa odnosząca się do spółdzielczości z ‘60, z ‘62 roku, była gwarantem na jej ciele, to zaowocowało określoną ciążą, to poronienie tej ciąży spowodowało to nowe prawo spółdzielcze z lat już osiemdziesiątych. I tam, to wszystko, co jest elementem samorządności myśmy wykorzystali w miarę pełny sposób. Ale cóż jest wart samorząd, który nie ma za sobą tego elementu, jakim jest samofinansowanie. Jest to samorząd bez pieniędzy, bez środków. Bo jeśli zaledwie 20% środków w obrocie spółdzielczym, to środki własne, a reszta to jest kredyt, kredyt często limitowany, kredyt chociażby od roku '80, kredyt drogi, to z prostych wyliczeń wynika jednoznacznie, że jeśli zapłacimy kredyt ten, którym posługuje się hurt, posługuje się jednostka podstawowa jaką jest gminna spółdzielnia, to skonsumuje koszty opłacenia tego kredytu, to skonsumują cały zysk tej organizacji.</p>
<p>Ten stan organizacyjny, ten potencjał finansowy, stan bazy technicznej i wypracowywane, proszę państwa, przez lata nie da się obalić w ciągu jednego dnia, nie da się dokonać na mocy carskiego, czy innego ukazu. Myślę, że te zmiany powinny być wprowadzane ewolucyjnie.</p>
<p>I na moment się oderwę od mojej macierzystej organizacji samopomocowej i zejdźmy na ten mokry grunt spółdzielczości mleczarskiej. Ja słyszę jacy to monopoliści. Tak, faktycznie, delikatny surowiec, torturowany po drodze, daleka droga do konsumenta. Niewłaściwe profile produkcji, przerzuty takiego bądź innego produktu z krańca na kraniec, system ekonomiczny i finansowy zupełnie zwariowany. I spróbujcie teraz ten stan przewrócić. Są okresy szczytu podaży mleka, kiedy nawet te duże spółdzielnie, te duże zakłady, nie potrafią sprostać zadaniu jego przetworzenia, poszanowania, racjonalnego wykorzystania, spróbujcie przełamać jednym aktem to wszystko, co wynika z prawa własności, w tym wypadku własności spółdzielczej. To znaczy, co zastosować? Wydziedziczenie? Dokonać rabunku? Ktoś powiedział, sprzedać mienie spółdzielcze, właśnie mój przedmówca. A jeśli ja nie będę chciał sprzedać? Jeśli spółdzielnia, jeśli samorząd tej spółdzielni nie będzie chciał za zasadzie, że to jest ich, to co, co im zabrać? I dlaczego? A w czyjej intencji, no, mamy określone zadania statutowe, czy to spod znaku spółdzielczości mleczarskiej, czy spółdzielczości bankowej i na pewno nie pozwalamy sobie na pełne ignorowanie tego, co jest potrzebą społeczną. Nie pozwalamy sobie na płytkie potraktowanie tego dokumentu, jakim jest zarówno prawo spółdzielcze i statut, który obowiązuje w skali takiego, czy innego związku. Tylko są pewne warunki makro i tu jest nie tyle „pies pogrzebany”, tylko tu bierze się początek i cały niedostatek, i cała bieda, i ten brak satysfakcji z tego, że się działa i tylko w tej mierze ma się sukces, czy efekt, a więcej nie można robić. Bo to, co stanowi, to naczynie połączone polskiej gospodarki, jeśli myślicie państwo, że to się nie odbija na organizmie spółdzielczym, to jest naiwne. Na pewno się to odbija.</p>
<p>Ja chciałbym tutaj wobec wszystkim zawnioskować, żeby w odniesieniu do spółdzielczości jako całości zafundować sobie bardzo umiarkowany, wyważony stosunek. Ja należę do ludzi czytających i często znajduję w tygodnikach i dziennikach opinie, które dalekie są od obiektywnych. Dalekie są od znajomości szczegółów, a fałszywe są w swoim wniosku w swoim uogólnieniu. Ja myślę, że naszym zadaniem ludzi zasiadających przy tym stole jest właśnie ten sąd mieć jak najbardziej wyważony, żeby nie wpadać w takie ekstremistyczne rozwiązania, żebyśmy się nie posługiwali skrajnymi metodami. Myślę, że to powinno zaowocować i na szczeblu naszego spotkania i myślę, że zostałoby ze zrozumieniem przyjęte chyba szerzej na zewnątrz tego pałacu.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo.</p>
<p>Przepraszam zbliża się, a właściwie minęła godzina, w której powinniśmy zrobić przerwę na obiad.</p>
<p>Do godziny 15.00 ogłaszam przerwę.</p>
<p></p>
<p>/Przerwa/.</p>
<p></p>
<p>/Po przerwie/.</p>
<p></p>
<p>/<em>Przewodnictwo</em> obrad obejmuje <em>prof. A. Stelmachowski</em>/.</p>
<p><em>Przewodniczący:</em></p>
<p>Wznawiamy obrady.</p>
<p>Najpierw komunikat natury porządkowej. Więc jest propozycja, żebyśmy mieli nasze następne posiedzenie w piątek 17, też tutaj tylko sala tam niżej o godz. 10.30, potem będzie aż tydzień przerwy i później tu ma pan, który dyryguje nie tyle nami ile lokalem powie czy będzie 27 czy 28 zależnie od tego jakie tu będą możliwości lokalowe.</p>
<p>A więc tyle gdy chodzi o sprawy natury technicznej. Gdy chodzi o dalsze sprawy, leżała przed nami, czy leży deklaracja przygotowana i rozdana. Jest zapytanie czy są jakieś uwagi do treści tej deklaracji, żebyśmy mogli przyjąć i pójść dalej?</p>
<p>Proszę bardzo pan Janowski.</p>
<p><em>Ob. Gabriel Janowski</em>:</p>
<p>Proszę Państwa! Chociażby z tej przedobiedniej dyskusji widać jak sprawy wsi i rolnictwa są skomplikowane, jak nabrzmiałe i jak bolesne. Dlatego wydaje mi się, że deklaracja czy ta wola intencji powinna niejako choćby zdejmować w jakiś sposób te obawy, że problemy te rzeczywiście zostaną dotknięte, to znaczy, że one będą tu przedmiotem naszego rozważania. Deklaracja, którą tutaj dostaliśmy do rozważenia, projekt tej deklaracji powiedziałbym, traktuje tylko te sprawy jednostronnie ograniczając się choćby do sprawy tylko pluralizmu związkowego - czyniąc z tego niejako najważniejszą sprawę. To jest fakt, że jest to sprawa bardzo ważna, ale tych boleści jest tak wiele, że tą deklaracją w sprawie pluralizmu związkowego nie rozwiążemy, nie uczynimy tego przełomu w świadomości ludzkiej, że te „stoły”, a nasz w szczególności uczyni to życie na wsi lżejszym, po prostu normalne.</p>
<p>Dlatego proponowalibyśmy jednak, żeby deklaracja podzespołu rolniczego nie była tylko deklaracją w sprawie pluralizmu związkowego, ale jednak dotyczyła tych trzech zasadniczych sfer życia, a więc życia społecznego, i politycznego również, i gospodarczego, o czym tutaj nie muszę przekonywać. Dlatego proponujemy, żeby zmienić deklarację i tu nasza strona niejako proponuje projekt, który poddajemy pod rozwagę. Mianowicie jeżeli państwo pozwolą to przytoczę ten projekt. Stwierdzamy, że warunkiem koniecznym reformy gospodarczej na wsi jest likwidacja stalinowskiego ustroju wsi i wywodzących się ze stalinizmu stylów sprawowania władzy. Należy zapewnić legalną możliwość tworzenia się na wsi po pierwsze - związków zawodowych rolników według ich własnego wyboru z zachowaniem wolności związkowej, i równouprawnienia związków.</p>
<p>W ramach tego procesu powinna nastąpić relegalizacja NSZZ - IR „Solidarność”.</p>
<p>Po drugie samorządów terytorialnych, mających możliwość nieskrępowanego działania i niezależnych od administracji państwowej. Samorządy muszą być powoływane w drodze wolnych i demokratycznych wyborów i po trzecie tworzenia organizacji pozwalających na wyrażanie interesów grup mających wspólne stanowisko polityczne.</p>
<p>To tyle jeżeli chodzi o ten projekt. Myślę, że on oddaję jednak ducha tej przedobiedniej czy jeszcze wcześniej przed przerwą dyskusji. W każdym razie ducha tej strony, ale również i po tamtej stronie było zrozumienie dla tych spraw, które tu koledzy przedstawiali.</p>
<p>Dziękuję.</p>
<p><em>Przewodniczący</em>:</p>
<p>To może w takim razie poprosiłbym, żeby dać do przepisania i powielenia, i wtedy pod koniec byśmy sobie to rozważyli.</p>
<p><em>Ob. Janusz Maksymiuk</em>:</p>
<p>Wydaje mi się, że to zrozumienie jest, ale bardzo dobrze... ale chciałbym zacząć od tego, że ideą stworzenia tej deklaracji jak ona się nazywa podzespołu rolniczego w sprawie pluralizmu związkowego było zamknięcie tego tematu na tej sali. Wszyscy doszliśmy do wniosku, że lepsi od nas są na zespole pluralizmu. Dlatego to co jest napisane w treści odpowiada absolutnie tematowi, bo to jest deklaracja w sprawie pluralizmu związkowego i jeżeli byśmy mieli przygotować w tej chwili coś nowego, to bym musiał zaproponować dyskusję, ponieważ wiele rzeczy należałoby inaczej a dyskusja na te tematy zaproponowane to byłoby się wtrącanie w temat przypisany komu innemu. Dlatego dla dobry sprawy i powodzenia tego „stołu” osiągnięcia jakichś spraw w zakresie tych gospodarczych i również politycznych i innych, ale bez tego zaczątku pluralizmu związkowego proponowałbym przyjąć tę pierwszą formę, tym bardziej, że pracujemy widzę na takich zasadach bardzo fajnych, bo ktoś reprezentuje wzajemnie się ustosunkowujemy, była jakaś grupa wybrana, jakoś się ta grupka dogadała, ponieważ ja jestem pewny, że my przyjmiemy drugą deklarację, trzecią, ale zbierze się i inny, i zaproponuje piątą i będziemy tak bez przerwy dyskutować. Proponowałbym naprawdę tu wszystko co chcemy osiągnąć ci mądrzejsi od nas w tematach tego pluralizmu, destalinizacji polityki itd. będą mieli możliwość zrobić tak jak będzie dla nas rolników dobrze, a jeżeli proponujemy coś nowego, to ja proponuję dyskusję i w ten czas liczymy, że nikt głosu nie zabierał i zaczynamy od nowa, z tym, że to będzie ze szkodą dla głównego tematu rolniczego.</p>
<p>Mnie się wydaje, że taka kwestia, takie rozwiązanie jak żeśmy wszyscy przyjęli na początku i ta deklaracja była skuteczna i bardzo dobra. Byłbym za przyjęciem takiej treści, jak było zaproponowana pierwotnie.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję.</p>
<p>Ja rzeczywiście myślę, że powielmy ten tekst, a potem wrócimy, a teraz ja bym proponował wrócić wobec tego do dyskusji ekonomicznej.</p>
<p>Pan profesor Grochowski prosił o głos. Bardzo proszę panie profesorze.</p>
<p><em>Prof. Grochowski</em>:</p>
<p>W sprawie formalnej panie profesorze, nie możemy wybiegać deklaracją na tematy, których nie przedyskutowaliśmy. Nie zaczęliśmy dyskusji, nie ustosunkowuję się merytorycznie do tej propozycji, tylko nie możemy antycypować wyników naszej dyskusji. Ustaliliśmy już termin dyskutowania piątkowy, pan profesor zapowiedział jeszcze trzecie spotkanie 27 lub 28, jesteśmy na początku dyskusji na niektóre sprawy, na które zgłoszone zostały tylko stanowiska, praktycznie wymiana poglądów bez żadnych sprzeciwów po propozycji pana Grzesiaka dotyczyła tego co jest zawarte w tej deklaracji.</p>
<p>Sprawy, które proponuje pan... nie zostały w ogóle przedyskutowane, nie wiemy jak tu siedzimy wszyscy, kto z czym się zgadza. Wobec tego nie możemy antycypować, bo nie wiemy jaki będzie dalszy wynik dyskusji. Wobec tego jest propozycja trzymajmy się deklaracji i szkoda powielać, bo szkoda papieru, bo piątkowa dyskusja może nam wykazać zupełnie, że dojdziemy do innych poglądów, po co to uprzedzać.</p>
<p>Dziękuję.</p>
<p><em>Przewodniczący</em>:</p>
<p>Pan Szymanderski, proszę bardzo.</p>
<h1 id="ob.-jacek-szymanderski"><em>Ob. Jacek Szymanderski</em>:<span id="anchor"></span></h1>
<p>Jeżeli można w sprawie tej deklaracji, ja jednak bym proponował, żeby projekt, który odczytał kol. Janowski został powielony i przedyskutowany, a to dlatego, że ta deklaracja oczywiście słuszna nie zawiera pewnych bardzo zasadniczych dla nas spraw, mianowicie myśmy tutaj jasno powiedzieli, że rozmowa o związku i rozmowa o organizacjach tam innych, to jest nasze zabezpieczenie. To jest zabezpieczenie pakietu ekonomicznego, że bez tego, bez rozwiązań politycznych w pewnej sferze my nie możemy w gruncie rzeczy negocjować pakietu ekonomicznego. My musimy posiadać pewną infrastrukturę polityczną, która umożliwi nam dotrzymanie umów, które tutaj zawrzemy. Ja jeszcze raz powtarzam to nie może być porozumienie elit, przynajmniej z naszej strony nie reprezentujemy całego społeczeństwa, ale reprezentujemy jego dość znaczną część, społeczeństwa nie aparatu, do którego jest powołanie jasnymi metodami służbowymi i to społeczeństwo musi mieć pewne instytucje, poprzez które my się z nimi będziemy komunikować. Jeżeli nie, to w gruncie rzeczy to jest seminarium naukowe na tematy ekonomiczne. To jest zupełna inna sprawa. Dlatego jest niezbędne mówiące o tej infrastrukturze. Pan prof. Stelmachowski wprowadzając temat powiedział wyraźnie, że te sprawy polityczne są to jak gdyby elementy naszego zabezpieczenia do sensowności prowadzenia tych negocjacji.</p>
<p>Dziękuję bardzo.</p>
<p><em>Przewodniczący</em>:</p>
<p>Może na razie wróćmy...</p>
<p>Prof. Okuniewski prosił o głos.</p>
<p><em>Prof. Józef Okuniewski</em>:</p>
<p>Więc ja rozumiem, że oczywista młodej organizacji społecznej jest trudno wewnątrz wyartykułować od razu gotowy i dojrzały problem, czego jest dobrą ilustracją to co przed chwilą zaprezentowano, ale chcielibyśmy jednak proponować, żeby w trakcie uzgadniania fragmentów spróbować co najmniej być na poziomie seminarium nerkowego. Inaczej bowiem grozi nam oczywista niepotrzebne przedłużanie i chęć wszystkoizmowego zmieszczenia w jednym zdaniu wszystkich treści. Na ogół tak się to na świecie nikomu nie udaje w żadnych językach. Dlatego też bardzo by mi odpowiadało pierwotnie uzgodnione wstępnie stanowisko, a to co panowie w tej chwili proponują jest po prostu innym tematem.</p>
<p>Dziękuję bardzo.</p>
<p><em>Przewodniczący</em>:</p>
<p>Proszę pan Baumgart.</p>
<p><em>Ob. Piotr Baumgart</em>:</p>
<p>Chciałbym po pierwsze zwrócić uwagę na to, że ta pierwotnie podana tutaj deklaracja, propozycja deklaracji była uzgadniania tylko po tamtej stronie stołu, z naszej strony nikt nie uczestniczył w tym. To jest pierwsza sprawa, a druga sprawa, że ja mam tutaj wniosek, jakby polubowny wychodzący na pewną połowę drogi przynajmniej. Otóż wydaje mi się, że niektóre poglądy są tutaj słuszne, że może nie da się w jednym zdaniu załatwić spraw wszystkich. Otóż do tej deklaracji wydaje mi się, że należałoby wprowadzić małe poprawki i ona mogłaby być przyjęta. Mianowicie jesteśmy za stworzeniem organizacyjnych prawnych warunków powstawania związków zawodowych rolników obejmujących i tu bym proponował wyciągnąć powtarzający się wyraz „zarówno” i czytać dalej: rolników obejmujących organizacje związkowe, w tym dodać „Solidarność” i po przecinku: jak i wszelkie inne organizacje, które utworzą rolnicy zgodnie ze swoją wolą. Pozostała część tekstu bez zmian i ja może uzasadnię dlaczego. Myśmy tu z kolegą z kółek rolniczych rozmawiali, że kółka rolnicze w nazwie nigdy nie miały... swoją nazwą nie reprezentowały organizacji zawodowych, tylko miały dodatek - niezależne związki zawodowe kółek i organizacji rolniczych, czyli kółka rolnicze na wsi przyjęte są jako organizacja służąca wsi w sensie pomocy w uprawach, natomiast związek zawodowy przy tej organizacji był dodatkowo przymiotnikami określającymi tę funkcję wzmocniony, i tak forma mówiąca o innych również organizacjach mieści również wszystko. Natomiast „Solidarność” jak państwo zapewne wiecie zawsze tylko i wyłącznie nazywała się mianowała organizacją zawodową rolników. Tak że to nie powinno budzić tutaj żadnych kontrowersji. I jest to chyba bardziej strawne, aniżeli wszystko inne proponowane.</p>
<p>Dziękuję bardzo.</p>
<p><em>Ob. Stanisław Śliwiński</em>:</p>
<p>Ja chcę zauważyć tylko, że ta deklaracja nie była formułowana po tej stronie stołu, była to wspólna deklaracja. To jest pewien... Panowie, no to uzgodnijmy kto ma wyjść, bo przepraszam, ale my nie dojdziemy do ładu więc ustalmy zespół redakcyjny, który tu usiądzie - taka była propozycja i opracuje, i do tego zespołu miejmy zaufanie, bo jeśli tak to byśmy tu podzielili się na 10 zespołów i wyjdziemy stąd z niczym.</p>
<p><em>Prof. Andrzej Stelmachowski</em>:</p>
<p>Jeśli wolno.</p>
<p>Ja myślę, że jednak wobec tego zróbmy co nam to szkodzi - przepiszemy, drugi, rozdamy wersję, możemy rozdać tę trzecią, tylko proszę ją przygotować, ale ja bym tymczasem, bo to trzeba przemyśleć sprawę, jednak wrócił do dyskusji ekonomicznej już zaczętej.</p>
<p>Myślałem, że tutaj będzie consensus i się sprawę szybko załatwi, skoro consensusu nie ma, no to musimy po prostu pewne sprawy odroczyć.</p>
<p><em>Prof. Grochowski</em>:</p>
<p>Panie Przewodniczący! Proszę Państwa! Zanim przejdę do tego właściwego tematu, który tu był przedstawiony w punkcie trzecim, to najpierw kilka słów na temat parytetu dochodów, który tutaj poruszył pan Balazs, ponieważ profesjonalnie się tym tematem zajmuję, więc chciałbym pewne rzeczy wyjaśnić. Mianowicie oczywiście jest sprawą jasną, że od 1983 roku do zeszłego roku 1988 ten parytet dochodów pogarszał się no i jak wynika z tych analiz, które robimy, było to skutkiem niewłaściwych relacji cen, to znaczy zmiany relacji cen na niekorzyść rolnictwa, oprócz roku 1987. Jak pan Balazs mówił tutaj, że ten parytet spadł poniżej 80, czy nawet niektórzy oceniają 70. Więc ten parytet wynosił wtedy 83 z czymś i chciałbym zaznaczyć, że właśnie jeśli chodzi o rok 1987 to nie wynikało to z niewłaściwych relacji cen, bo wzrost cen towarów nabywanych i sprzedawanych był mniej więcej jednakowy, ale wynikał po prostu ze spadku produkcji. Gdyby nie było spadku produkcji ten parytet byłby wtedy około 90.</p>
<p>I teraz jak ostatni rok się przedstawia? Mianowicie ostatni rok jeżeli chodzi o zmiany relacji cen wbrew temu co się powszechnie sądzi był korzystny dla rolnictwa, mianowicie ceny skupu właściwie całej produkcji rolnej nie tylko skupu wzrosły o 88%, natomiast ceny zakupywanych środków produkcji na rzecz bieżącej produkcji o 77%. Nie wiem jeszcze jakie były ceny środków inwestycyjnych, w sumie według tych wstępnych obliczeń parytet dochodów ukształtuje się na poziomie 92. No więc o 9 punktów więcej niż w 1987 roku, niemniej nie jest jeszcze zadowalający.</p>
<p>To tyle na ten temat, a teraz sprawa tego punktu tutaj przedstawionego do dyskusji - zabezpieczenie natury ekonomicznej. Chodzi oczywiście o sprawę urynkowienia produkcji rolnej.</p>
<p>Więc najpierw ja może chciałbym, powiedzieć, że w pełni podzielam czy prawie w pełni podzielam poglądy przedstawione tutaj przez doc. Leopolda, przy czym nie jest to sprawą przypadkową, dlatego że doc. Leopold przedstawił tu poglądy właściwie środowiska ekonomistów rolnych, zgrupowanych w Komitecie Ekonomiki Rolnictwa PAN, a jest tutaj nas członków tego komitetu na sali 6 i półtora roku temu opracowana była ekspertyza - powiązanie rolnictwa, przemysłu spożywczego i handlu, a więc ten temat, który obecnie dyskutujemy, i pan doc. Leopold zresztą i doc. prof. Dietl byli współautorami tej ekspertyzy, która przekazana została Zespołowi do spraw Reformy Gospodarczej, no i wiele z tych poglądów czy propozycji, które myśmy tam przedstawili zostało już przyjętych, jest realizowanych.</p>
<p>Dlatego generalnie tutaj nasze poglądy są zbieżne między innymi, jak wyraził się prof. Leopold, że wolny rynek w rolnictwie to nie oznacza pełnej liberalizacji w sensie XIX wiecznym, ale dzisiaj zresztą nigdzie tak w cywilizowanych i rozwiniętych krajach nie ma, że musi być pewien interwencjonizm państwa między innymi w zakresie sprawy cen. I tu w tych punktach jest wymienione wprowadzenie systemu cen minimalnych i oczywiście my w ekspertyzie też to wprowadzamy tylko, że według mnie to raczej ma trochę teoretyczne znaczenie. Dlatego że w warunkach niedoboru i w warunkach inflacji to nie grozi nam to, ażeby ceny spadały poniżej jakiegoś określonego minimum. Raczej to będzie tendencja w górę, a nie w dół i te gwarantowane ceny nie mają większego znaczenia, czy nie będą miały.</p>
<p>Natomiast istotną sprawą jest ustalenie cen maksymalnych właściwie tego pułapu cen na środki produkcji dla rolnictwa. Oczywiście w warunkach wolnego rynku niezależnie od interwencji państwa następują pewne procesy samoregulacji i wzrost cen środków zaopatrzenia automatycznie wpływa na wzrost cen środków produkcji, a jeżeli będzie pełna drożność systemu cen, no to również i na środki konsumpcji.</p>
<p>Ale ja jeszcze do tego powrócę, bo tu jest napisane i zresztą doc. Leopold mówił, że ten interwencjonizm państwa powinien zapewnić opłacalność produktów rolnych. To jest oddzielny problem, bo opłacalność dla kogo? Dla jakich gospodarstw? Czy średnio, bo jak mówimy, że parytet dochodów - parytet dochodów jeśli on wynosi 100 - to zapewnia tylko dochody parytetowe lub wyższe, 30% rolników, reszta ma mniejsze. Jest to zróżnicowanie bardzo duże, i w warunkach wolnego rynku niezależnie od pewnych regulacyjnych funkcji państwa dyferencjacjach zresztą jak tutaj słusznie zauważył pan Iwaniec, gospodarstw będzie się pogłębiać, mianowicie gospodarstwa silniejsze ekonomicznie te, które mają środki na zakup środków produkcji, będą szybciej się rozwijać i nie będą pozostawać w tyle. I to jest proces naturalny rozwoju rolnictwa, że prężne gospodarstwa, silniejsze rozwijają się szybciej, słabsze niestety pozostają w tyle i wypadają. No i ten proces stoi przed nami. Przecież wiemy, że w tej chwili mimo pewnej poprawy w ostatnich 10 latach mamy strukturę agrarną gorszą niż mieliśmy w roku 1950, podczas gdy na całym świecie ten obszar wzrósł w tym okresie przeszło dwukrotnie. Tak że no jak wiemy mamy zacofaną strukturę agrarną, bo przeciętny obszar gospodarstwa jest 5 ha czy nawet jeśli wyłączymy te pół ha to nie wiele to da - 5,5 ha, to z takim rolnictwem trudno nam będzie wkroczyć w XXI wiek. I dlatego mówiąc o urynkowieniu rolnictwa musimy widzieć również i te skutki przemian struktury agrarnej i właściwie według mnie pożądane będą te skutki i kierunki zmian, no bo taka nasza jest strategia. Jeżeli chcemy unowocześnić rolnictwo i zmechanizować je, no to nie będziemy mogli tego robić w gospodarstwach 3, 4, czy 5 ha. W tej chwili takie najbardziej efektywny obszar gospodarstwa indywidualnego, to jest 20 - 25 ha. No powyżej 20 już się zaczyna proces ekstensyfikacji.</p>
<p>Jak mamy obecnie 4,7 mln gospodarstw powyżej 1 ha, z tego mamy niecałe 400 kilkadziesiąt tysięcy gospodarstw powyżej 10 ha, no to w ciągu przynajmniej najbliższych 20 lat musimy ograniczyć do połowy no i przede wszystkim iść w kierunku gospodarstw dużych, żywotnych, ekonomicznie efektywnych. To przy takiej strukturze nie zależnie od wzrostu produkcji koszty produkcji, społeczne koszty produkcji rolnej rosłyby i rosłyby ceny żywności. No jak wynika z naszych analiz między innymi badamy ponad 1 000 gospodarstw specjalistycznych, no to o powierzchni 20 ha, oczywiście lepiej wyposażone są, więcej zużywają środków produkcji, ale koszty produkcji stanowią zaledwie 60 kilka procent i chyba w takim kierunku musi zmierzać strategia i rozwój naszego rolnictwa, żeby mieć te 500 - 600 tys. gospodarstw takich około 20 ha. Bo tu jest również przedstawiony punkt polityka w stosunku do gospodarstw chłoporobotniczych. No tutaj ja nie widzę jakiejś specjalnej polityki do tych gospodarstw, bo mówimy o interwencjonizmie państwa cenowym, ale ten interwencjonizm nie może być tak jak teraz, że rozciąga parasol ochronny nad wszystkim, nad każdym nieudacznikiem. Bo musi być również selektywny i była tutaj mowa, i doc. Leopold mówił o sprawie finansowania z budżetu państwa rozwoju infrastruktury rolnictwa. Co jest niezmiernie ważne, bo samo rolnictwo tego nie sfinansuje i również niezbędna jest interwencja państwa właśnie w rozwój gospodarstw dużych, żywotnych, zmechanizowanych i tu nawet tak jak to było zresztą w krajach zachodnich, zwłaszcza znam to we Francji, dla gospodarstw dużych, które się modernizowały, były nawet znaczne subwencje państwowe rządu 100 tys. franków, to jest kilkanaście tysięcy dolarów.</p>
<p>I teraz ta sprawa - sprawa opłacalności. Ona będzie się różnicować i tu ja się zgadzam z tym ogólnym sformułowaniem doc. Leopolda, że takim sprawdzianem czy kryterium opłacalności rolnictwa, to jest wzrost podaży. Jeśli następuje reprodukcja rozszerzona, no to wtedy można powiedzieć, że warunki ekonomiczne są korzystne.</p>
<p>Ale teraz jeszcze jeden problem chciałem poruszyć, mianowicie to jest warunki powodzenia tej operacji zniesienia kartek. Jakie skutki tego - ja już nie mówię o sprawie rekompensat dla ludności, bo to jest inna sprawa, tylko z punktu widzenia samego rolnictwa. No jakie skutki pozytywne, no to ogólnie jest wiadomo mianowicie, że powinien nastąpić wzrost produkcji i podaży, mniej więcej między innymi uruchomienie produkcji w drobnych gospodarstwach, które dzisiaj w ramach reglamentacji kupują tanio na kartki, to jest wzrost podaży w gospodarstwach czysto rolniczych, gdzie jest nieracjonalne spożycie mięsa ze względu na uboje gospodarcze, możliwość zakupu świeżego mięsa czy wędlin ograniczy to, a więc wzrośnie podaż. No i jedna jeszcze sprawa, mianowicie sprawa demonopolizacji skupu i przetwórstwa, uruchomienie zakładów spółdzielczych, czy prywatnych, zakładów masarskich, pozwoli na znaczne ograniczenie dotychczasowego marnotrawstwa, jakie wynika z dalekich przewozów i niepełnego wykorzystania wszystkich surowców ubocznych, przy uboju. Kiedyś miałem możliwość uczestniczenia w dyskusji gdzie byli rzeźnicy z zakładów państwowych, spółdzielczych i prywatnych, no więc tam udowadniano, że przy rozwoju rzemiosła pełnym wykorzystaniu wszystkich surowców, oczywiście z pewnymi dodatkami, może o 20 czy 25% nawet wzrosnąć ilość wyrobów trafiających na ladę sklepową.</p>
<p>Teraz jakie byłyby negatywne skutki tego? Mianowicie tak, wprowadzenie cen wolnych na żywiec spowodowałby przynajmniej w pierwszym okresie ograniczenie skupu zbóż, oczywiście w dłuższym okresie to tutaj następuje mechanizm samoregulacji i ustalenia się jakichś właściwych proporcji między cenami zboża i cenami żywca, ale w pierwszym okresie mogą być trudności. I dlatego jednym z warunków tak przynajmniej jak ja widzę, to jest przy normalnych zbiorach nie wiadomo jakie będziemy mieli zbiory w tym roku, a więc przy normalnych zbiorach trzeba by było co najmniej o milion ton zwiększyć import zbóż. W zeszłym roku on wynosił 3,4 miliona, zwłaszcza pszenicy. No i również teraz sprawa cen skupu zbóż. No to jeszcze sprawa dyskusyjna, ale musimy... nawet gdybyśmy zaimportowali 3 miliony ton pszenicy, w zeszłym roku zaimportowaliśmy 2,3 no to przynajmniej 2 miliony ton musimy skupić, więc tu należałoby jednak ustalić stosunkowo wysoką cenę na pszenicę, na inne zboża nie ustalałbym ceny, przy czym to cena, którą by płaciły PZZ, ona oczywiście musi być elastyczna w zależności od zmienności warunków rolnych, no i szczególnie od wzrostu cen nośników kosztów produkcji rolnej.</p>
<p>I jeszcze jeden warunek według mnie, mianowicie w pierwszym okresie po zniesieniu kartek my musimy zapewnić stosunkowo ciągłe zaopatrzenie i dlatego jednym z warunków według mnie to jest zgromadzenie co najmniej 300 tys. ton zapasów mięsa. No w tej chwili jak wiem, no to mamy kilkadziesiąt tysięcy, co jest o wiele za mało.</p>
<p>To może tyle.</p>
<p><em>Przewodniczący</em>:</p>
<p>Kto z panów teraz chciałby jeszcze zabrać głos? Pan Dąbrowski.</p>
<p><em>Ob. Dąbrowski</em>:</p>
<p>Jeśli wolno chciałbym nawiązać do wypowiedzi mojego szanownego przedmówcy pana prof. Grochowskiego. Otóż chodzi tutaj o efekty i warunki ewolucji struktury agrarnej. To jest i bardzo już stara, i bardzo gorąca dyskusja w środowisku ekonomistów rolnych w tej kwestii i sądzę, że jest tutaj i znakomita okazja i potrzeba, żeby próbować sobie do końca te sprawy przy tym stole wyświetlić, tak żeby móc po uzgodnieniu poglądów uzgodnić również dalsze działania w tej materii. Otóż oczywiście nie może być sporu, co do faktów mianowicie co do bezprecedensowego ustabilizowania tej struktury agrarnej po wojnie. Nie wchodzimy tutaj, orientujemy się w gronie specjalistów, jakie były tego przyczyny i również wiemy, w jaki sposób niekorzystnie nas ta struktura obciąża. Również bezsporne i nie podlegające dyskusji są efekty ewolucji struktury agrarnej. Można to przewiedzieć zarówno ze strony teoretycznej jak i na przykładach krajów rozwiniętych - oczywiście jeżeli średni obszar gospodarstwa szybko rośnie, jeśli szybko zmniejsza się liczba gospodarstw, to wydajność pracy rośnie, a wobec tego społeczne koszty żywności maleją i oczywiście są to fakty bezsporne i oczywiście życzylibyśmy sobie takiego obrotu spraw w naszym kraju.</p>
<p>Należy sobie jednak dopowiedzieć tutaj chyba bardzo jasno w jakich warunkach te bezsporne efekty są uzyskiwane. Otóż wydaje mi się, że tylko wtedy kiedy te prężne, silne, pozostające w produkcji gospodarstwa w procesie ewolucji struktury agrarnej przejmują ziemię tych rolników wypadających i jednocześnie z tym procesem przejmowania ziemi i powiększania obszaru intensyfikują produkcję na tym obszarze nie tylko rośliną, ale przede wszystkim zwierzęcą.</p>
<p>Taki był właśnie bieg rzeczy w krajach zachodnich rozwiniętych i takie były efekty, ale trzeba pamiętać, o tym już tutaj była mowa od rana, że stwarzano i stwarza się nadal tym gospodarstwom pozostającym szczególnie preferencyjne warunki pod każdym względem - od dopływu środków produkcji dostosowanych do wielkości gospodarstw nie wyprzedzających tę ewolucję struktury agrarnej wszystkie warunki ekonomiczne obsługi produkcyjnej itd.</p>
<p>I trzeba to sobie jasno dopowiedzieć, tylko w tych warunkach efekty rosnącej skali gospodarstw są dla całego społeczeństwa i dla rolników pozytywne i rezultaty widoczne zaraz niedaleko od nas na Zachodzie.</p>
<p>Zastanówmy się czy te warunki mamy już w tej chwili albo w zarysowującej się widocznej perspektywie, czy zdołamy je stworzyć, bo jeżeli nie, a nie twierdzę, że całkowicie nie, tylko czy uda nam się stworzyć te warunki na miarę potrzeb. Bo jeżeli na miarę potrzeb tych warunków nie stworzymy, to efekt może i prawdopodobnie musi być taki, że gospodarstwa powiększające swój obszar, przejmujące ziemię wypadających z rolnictwa będą w stanie zagospodarować te ha, ale nie będą w stanie przejąć realizowanych w tych małych gospodarstwach produkcji zwierzęcej, bo tu zaniedbania gdy chodzi o mechanizację, o organizację produkcji itd. są największe.</p>
<p>Otóż wtedy uzyskalibyśmy oczekiwany i bezsporny celowy efekt w postaci ewolucji struktury agrarnej, ale opłacony spadkiem produkcji w rolnictwie szczególnie produkcji zwierzęcej.</p>
<p>O skutkach zamilczę, wszystkie one są jasne i wobec tego powiedzmy sobie chyba jasno tak. Poprawa struktury agrarnej jest celowa, jest naszym celem, ale absolutnie nie pierwszorzędnym. Pierwszorzędnym celem w obecnych warunkach jest przede wszystkim wzrost wolumenu produkcji rolniczej, szczególnie produkcji zwierzęcej, i to jest rzecz w tej chwili podstawowa, dlatego że to jest jedyne w tej chwili źródło poprawy, że tak powiem sytuacji na rynku wewnętrznym i jedyne potencjalne źródło dewiz na skalę potrzeb. To minister Wilczek w telewizji mówił, i chwała mu za to, pokazywał, że możemy mieć nie miliard 200 milionów dolarów, ale dziesięć miliardów dolarów z rolnictwa, a wszelkie porównanie międzynarodowe wykazuje, że moglibyśmy pokusić się o 15 - 18 miliardów dolarów, nie chcę wchodzić w tą kwestię, ale można bardzo ładnie to udokumentować, posługując się konkretnymi danymi. Ale to w tym momencie tylko sygnalizuję, tylko przypominam.</p>
<p>Jeżeli strumień dostaw przemysłowych środków produkcji, postęp w organizacji obsługi rolnictwa, postęp w stworzeniu warunków upodmiotowienia obywatelskiego, rolników politycznego będzie wyprzedzał ewolucję struktury agrarnej, to będziemy mieli pozytywne efekty. Czyli będzie tylko równorzędny ten postęp z ewolucją struktury agrarnej, albo nie będzie nadążał za tą ewolucją, będzie dochodziło do dalszego załamania i obniżenia wielkości produkcji w rolnictwie, będzie dochodziło do ekstensyfikacji produkcji rolnej ze wszystkimi innymi tego skutkami.</p>
<p>I chciałbym na zakończenie podkreślić, że właśnie dlatego tak zgodnie tutaj, szczególnie wystąpienie pana Iwańca z OPZZ-u i wszystkie inne zresztą, dlatego tak zgodnie dopominamy się o realizację tych wszystkich politycznych, ekonomicznych i społecznych warunków dla rozwoju wsi i rolnictwa, że właśnie to jest absolutnie konieczny, nieodzowny warunek uzyskania wszystkich efektów z ewolucji struktury agrarnej, co jeszcze chcę podkreślić, która dokonuje się i będzie się dokonywać, to jest to całe wypadanie gospodarstw, brak następców, brak żon itd., o czym tutaj była mowa, będzie się dokonywać bez względu na to, czy strumień dostaw i jeśli wolno powiedzieć strumień postępu w rolnictwie będzie odpowiednio szybki. Bo przecież to, że struktura stabilizowała się dotychczas, to absolutnie nie przesądza o tym, że ten stan rzeczy będzie trwał dalej.</p>
<p>Dalej, ta struktura stabilizowała się dotychczas, to absolutnie nie przesądza o tym, że ten stan rzeczy będzie trwał dalej. Dalej, ta struktura własnościowa jest po części również strukturą własnościową, a nie faktyczną. Wielokrotnie nieprzepisane gospodarstwa, nieuregulowane stosunki własnościowe wskazują, że jakieś gospodarstwa formalnie, hipotecznie istnieją, faktycznie ta ewolucja struktury agrarnej się dokonuje, a ponieważ nie towarzyszy jej strumień środków, strumień postępu, to właśnie mamy ten regres produkcji rolnej, który nas do tego stołu tutaj sprowadza i który umożliwia nam wspólną pracę nad podjęciem środków zaradczych.</p>
<p>Jeśli wolno, to tylko głos w dyskusji, niejako do głosu pana profesora Grochowskiego.</p>
<p>Dziękuję bardzo.</p>
<p>Dobrze.</p>
<p><em>Przewodniczący</em>:</p>
<p>Prosił pan profesor Okuniewski.</p>
<p><em>Ob. Józef Okuniewski</em>:</p>
<p>Dziękuję panie przewodniczący. Ja chciałbym uwagę państwa na chwilę zająć problemem, który był już tutaj częściowo eksponowany, ale został także dotknięty przez mego przedmówcę. Chciałbym zwrócić uwagę jednak na to, że kwestia struktury agrarnej w jakimś kraju, w tej liczbie także w Polsce niestety nie zależy ani od uczonych, ani od polityków. Zależy od czegoś zupełnie innego. Zależy od historii kraju, zależy od dynamiki demograficznej kraju. Zależy od relacji rolnictwa a inne działy gospodarki narodowej. Zresztą wypowiedź kolegi Dąbrowskiego też właściwie to ilustrowała. Że jeżeli nie rozwijają się inne działy i nie może zaopatrywać przemysł rolnictwa, to jest także bariera dla poprawy struktury agrarnej, a w każdym razie dla efektywności.</p>
<p>Ale ja chciałbym zwrócić uwagę na inną okoliczność, która tu odgrywa rolę zupełnie fundamentalną. My jesteśmy czasem skłonni do powoływania się na przykłady innych krajów albo przyjęcia tezy, że cudzy przykład może nam być pomocny. Wiemy z najnowszej historii, że przykłady, rady, czy to ze Wschodu, czy z Zachodu, bywały dla nas nie tylko nie przydatne, ale czasem szkodliwe. I wobec tego trzeba bardzo ostrożnie podchodzić do tego przenoszenia doświadczeń. Moja formuła jest następująca, brutalnie rzecz nazywając. Nie wolno przenosić doświadczeń. Trzeba z cudzych doświadczeń wyciągać wnioski. I mieć z tego tytułu inspiracje do własnych rozwiązań. l nic więcej. W przeciwnym razie możemy zabrnąć w niedobre sprawy.</p>
<p>Otóż, proszę państwa, w tej naszej przez wszystkich krytykowanej strukturze agrarnej, myśmy w ostatnim czasie zrobili jeszcze parę podciągnięć, które znakomicie ją uczyniły szkodliwszą. I to się wiąże z głównym tematem ekonomicznym w naszych rozważaniach, mianowicie z tym, że ogromna ilość gospodarstw w Polsce przestała, właśnie drobnych, zajmować się produkcją zwierzęcą, ponieważ taniej jest, wybaczcie dosadne wyrażenie wydoić mleko w GS-ie, jak od własnej krowy. Łatwiej jest kupić tanie mięso na kartki, niż uchować własnego prosiaka. Oto mamy jeden z ubocznych skutków systemu dotacji i reglamentacji. To zapewne minister Młynarczyk miał na myśli ilustrując nam pewne sprawy.</p>
<p>Ale co w tej sytuacji zrobić? Przecież w istocie rzeczy zebraliśmy się tutaj głównie na to, żeby szukać rozwiązań. Otóż mnie się wydaje, że panowie reprezentujący, jak tutaj to bardzo precyzyjnie sformułowali, część społecznej opinii, tym kraju, wyartykułowali, mnie się wydaje jednak, dosyć trafnie i precyzyjnie. A mianowicie, wieś polska jest do uratowania nie tylko przez korzystne, czy bardziej precyzyjniej bym powiedział racjonalne, warunki działania, łącznie z tymi uwarunkowaniami, o których była mowa, politycznymi i ekonomicznymi także, ale przede wszystkim jest ona do uratowania i unowocześnienia przez jej uprzemysłowienie i uwielofunkcyjnienie. Dlaczego te dziewczęta uciekają i rolnik nie ma żony w białostockim? A gdzież one mają iść, jak nie mają miejsca pracy? Nie tylko uciekają dlatego, że jest gorszy lekarz albo jego brak, czy gorsza szkoła. One zwyczajnie nie mają gdzie pracować. One muszą uciekać. I wobec tego teza moje brzmi: dotychczas gnaliśmy ludzi ze wsi do wielkiej aglomeracji, czyli ludzi do miejsc pracy. Trzeba miejsca pracy przybliżyć ludziom. Jeśli przybliżymy ludziom miejsca pracy, wówczas wieś zacznie, jak słusznie tu krytykowano, nie tylko żywicieli, czy jak się mówi, „chleborobów”, czy producentów żywności i producentów siły roboczej dla przemysłu. Wieś zacznie być dla ludzi. Potrzebna jest także ta ludzka, humanitarna twarz socjalizmu w stosunku do wsi. To jest imperatyw najpilniejszy. Nie możemy dziwić się, że młode pokolenie będzie głosować przeciwko zacofaniu, prymitywizmowi w gospodarstwach i we wsi. Będzie głosować nogami. I głosuje nogami.</p>
<p>Ale, proszę państwa, to nie jest tak, że tylko głosuje nogami. Jest i tak, że w tym kraju jest już wcale nie mało przyczółków, gdzie robi to inaczej. Są ludzie przedsiębiorczy, są instytucje przedsiębiorcze, w których zaczął się proces ten, który nazywam uprzemysłowieniem i wielofunkcyjnym rozwojem obszarów wiejskich. To nie wystarczy, proszę panów, pięknie tutaj deklarować, że trzeba na wsi zrobić infrastrukturę i powiedzieć, że państwo za to zapłaci. To jest za proste. I wszyscy, którzy tak mówią, mówią pod swoją publiczność i swoich zwolenników, a nie pod realia. Realia są takie. Że wieś musi razem z pomocą swojego kraju, całego kraju, się unowocześnić. A jak to zrobić? Musi na to zarobić. Bo nawet gdyby państwo darmo dało infrastrukturę, na wsi na zatrzymanie ludzi samą infrastrukturą. Bo ją trzeba utrzymać. To też będzie kosztować. A na jej utrzymanie trzeba zarobić. Rolnictwo zarobi? Musi zarobić wiele innych gałęzi działalności na wsi, które trzeba rozwijać. Czy rozwinie to państwo? Czy rozwinie to nasz „stół”? Nie. Muszą rozwinąć przedsiębiorczy ludzie. Musi rozwinąć młode pokolenie, któremu trzeba dać szansę. Moja konkretna propozycja, nie natury ogólnikowej i teoretycznej, bo powiecie, że tutaj profesorskie wywody prezentuję. Otóż nie są to profesorskie wywody. Otóż nasze badania pokazują, proszę państwa, że konkretnie takie rzeczy zaczęto i to z sensem robić. Ale, i tu do mojego miłego sąsiada muszę zaadresować, Ministra Finansów, pewien apel. Jeżeli będziemy to słabe kurczę na wsi, które jeszcze się nie opierzyło, zarzynać w tej fazie jego wzrostu, to oczywista żadne uprzemysłowienie nam nie wyjdzie, ani wielofunkcyjny rozwój. Proszę państwa, moja konkretna propozycja. Tym wszystkim, przedsiębiorczym jednostkom, prywatnym, społecznym, spółkom, które podejmą odwagę i ryzyko zaangażować się w pracę pozarolniczą na wsi, trzeba dać, panie ministrze, zniżkę podatkową i to o połowę. Za to, że się tego podjęli, tego ryzyka. Bo oni będą pracować w trudniejszych warunkach. Dalej mają transport, trudniej im zdobyć surowce i mają mniejszą klientelę. Bo po prostu przestrzennie to jest rozproszone i wobec tego trzeba ich wesprzeć. Nie tylko rolników i nie tylko mieszanych. Także prywatnego krawca także szewca, także reper-majstra od telewizorów. Wszystkich tych, którzy będą mieli odwagę na wsi robić, nie platonicznie ich namawiajmy, bo to nic z tego nie wyjdzie. Dajmy im przywileje, niższe podatki, tańsze kredyty, a nawet karencje w spłacie tych kredytów przez pewien okres czasu. I wtedy możemy mówić, że stworzyliśmy mechanizmy nie planistyczne, nie dyrektywne, tyko nowoczesne narzędzie ekonomiczne, którymi każdy rząd na świecie się posługuje i którymi będziemy mogli ten proces wspierać. A że ten proces nie jest wymyślony, dowodzą przykłady.</p>
<p>W spółdzielni kółek rolniczych, które miały odwagę by nie tylko zajmować się usługami, ale także produkcją części zamiennych. Znam taki SKR, który robi dla „Ursusa” określone detale. Przez pewien czas bano się, no jak zaczną się zajmować tą produkcją quasi przemysłową, to nie będą obsługiwać rolników, wsi itd. Nic podobnego. Tam zarabiają po to, żeby pomóc rolnikom. I trzeba iść na to odważnie. Tak, się tu mówi. Dać im prawo decydowania. Nie myśleć za nich, tylko niech oni decydują. I takich mogę nazwać dziesiątki punktów w kraju, które z powodzeniem zaczęły to robić, tylko trzeba to wesprzeć. Jest druga organizacja, która robi to najdłużej i początkowo całkiem nielegalnie. O ile pamiętam, bo na jednym z posiedzeń właśnie Komitetu Ekonomiki Rolnictwa PAN wspólnym ze spółdzielcami produkcyjnymi była na ten temat wielka batalia, w której ja powiedziałem, że trzeba uszanować i nisko się pokłonić tym spółdzielcom, którzy w swoich malutkich spółdzielniach gdzie na członka spółdzielni wypada w krakowskim też te 5 czy 6 ha nie mieli innego wyjścia, żeby dać ludziom pracę - musieli rozwinąć funkcje pozarolnicze i zrobili to pięknie i z powodzeniem.</p>
<p>Ba, nie tylko w krakowskim, nie tylko na południu kraju, ale także znam spółdzielnie w Kaliskiem, które szyją koszule - zrobiły filię „Wólczanki” dziewczyny mają robotę, nie muszą jeździć 80 km codziennie do Łodzi przywożą im towar, zabierają gotowy produkt i wieś kwietnie, wieś buduje. Ta spółdzielnia buduje dla całej gminy wszystko i konstytucjom, i gminie, i chłopom, i samej sobie i jest to zupełnie nowa wieś, inna sytuacja to jest ta wieś jutra. Niektórzy powiadają, ale jak uprzemysłowicie wieś, to całą Polskę wobec tego zanieczyścicie środowiskowo i będzie wielkie nieszczęście to z ekologią będziemy w wojnie. A kto powiedział, że trzeba na wsi budować kominy fabryczne! Zakład przetwórczy drobny może robić bez komina w ogóle i robi to, tylko miejmy odwagę pójść śmielej naprzód. Ja mogę nie tylko platonicznie zadeklarować, że firma w której pracuję, która zajmuje się analizą i badaniem tych procesów będzie to uporczywie kontynuować i namawiać wszystkie siedzące przy tym stole strony, bo rozumiem, że to słowo [nieczytelne] jest pewnym umownym uproszczeniem, pewną konwencją, ale że będzie to forma permanentnego kontaktu politycznego, gospodarczego, fachowego, w której potrzebna będzie także informacja o tym, co się dzieje, jak się dzieje i gdzie się dzieje, a przy tym ten kraj mały, ale jest tak zróżnicowany, że trzeba odpowiednio do tych zróżnicowań i społecznych warunków naturalnych i historii - proszę państwa granice zaborów w tym kraju wieloma wskaźnikami możecie dotychczas znaleźć na mapie tego kraju i ich przezwyciężenie to nie jest tylko kwestia przezwyciężenia stalinizmu proszę panów. To jest kwestia przezwyciężania własnej historii. To jest przezwyciężanie tych 130 lat, które brakują temu krajowi w jego historii. Tak że się zgadzam i tych 40 lat oczywista że tak, ale jest to dużym uproszczeniem, gdyby powiedzieć, że to jest tylko te 40 lat.</p>
<p>Ja proszę panów samodzielną pracę zacząłem w okresie jeszcze przedwojennym. I w ówczesnym mechanizmie gospodarczym nie mogliśmy dźwignąć rolnictwa z 12 q na 13 zbiorów także za [nieczytelne] 20 lat Polski niepodległej, a tu coś niecoś zrobiliśmy i to co robimy, i w rolnictwie, i to co robimy poza rolnictwem, ale naszym wydaje mi się wymaga uważniejszej i głębszej oceny, i bardziej obiektywnego z szacunkiem odniesienia się do tego i wykorzystania nie tylko teoretycznych pomysłów, a faktycznego dorobku chłopów polskich, którzy nie tylko kłócą się jaka organizacja, ale robią po prostu konkretną robotę. I myślę, że to może być uwaga moja końcowa, która chyba powinna być tym stole wzięta pod uwagę.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję.</p>
<p>Głos ma pan Balazs.</p>
<p><em>Ob. Artur Balazs</em>:</p>
<p>Więc proszę Państwa! Wydaje mi się, że musimy sobie również odpowiedzieć na takie pytanie, czego społeczeństwo oczekuje po „okrągłym stole” i czego oczekuje po obradach naszego zespołu, rolniczego zespołu. Nie działamy w próżni i pewne oczekiwania są artykułowane, takie głosy dochodzą jak jedziemy do domu po obradach. Z tym również musimy się liczyć. Odpowiedzi na niektóre zasadnicze pytania powinny być udzielone. Jedne odpowiedzi powinny być udzielone dużo szybciej, inne w trybie wolniejszym, i obrady nie kończą się dzisiaj, zapewne będą trwały. Chodzi o to, żeby tym obradom towarzyszyła sympatia społeczna, żebyśmy artykułowali tu głosy społeczeństwa i żeby ona się utożsamiało z tymi obradami.</p>
<p>I wydaje mi się, że można by podzielić, jeżeli chodzi o rolnictwo te problemy na dwie grupy i w tej pierwszej grupie problemów, które należy załatwić stosunkowo szybko, umieściłbym trzy rzeczy, dwie tylko wspomnę, a jeden temat rozwinę szerzej. Pierwsza to jest sprawa tych gwarancji, o których tu było już sporo mówione i nie wracam do tego, druga to sprawa opłacalności, różne głosy bardzo mądre, naukowe tutaj padały na ten temat. Ja powiem jedno, panowie naukowcy i panowie reprezentujący władzę i rząd na pewno sobie doskonale zdają sprawę w tej chwili, że następuje dramatyczny spadek stan pogłowia, że wyprzedaż jest tragiczna i takie głosy tu przenikały i ja powiem więcej, że musimy się liczyć z tym, że żywności na kartki w miesiącu maju - czerwcu nie będzie. Jeżeli władze chcą odejść od reglamentacji to tylko dlatego, że z tej perspektywy sobie zdają sprawę.</p>
<p>To są rzeczy bardzo istotne. Następuje błyskawiczna wyprzedaż nawet materiału hodowlanego na rzeź i my na te pytania musimy sobie dzisiaj odpowiedzieć. Przednówek paszowy robi również swoje. Ceny zboża, ziemniaków są astronomiczne. Nie opłaca się po prostu nic hodować i jeżeli tego nie będziemy tu dzisiaj brali pod uwagę, to żyjemy i rozmawiamy w zupełnej próżni.</p>
<p>Jeżeli chodzi o opłacalność to tę kwestię trzeba błyskawicznymi decyzjami uregulować natychmiast, bo nie będzie naprawdę co jeść i tylko tyle. Tu wszyscy kiwają głowami, że tak, to jest prawda i na ten temat tylko chciałem powiedzieć. Tylko zamarkować ten problem, że taki problem istnieje i że po cichu wszyscy sobie z tego zdajemy sprawę.</p>
<p>Rzeczą taką, która również w dobie tej niesamowitej inflacji stymuluje i może stymulować produkcję są kredyty i na ten temat właściwie oprócz samego hasła kredyty nie wiele tu padło. Trzeba przyjąć jako pewnik taką rzecz, że rolnicy, którzy produkują zasobów pieniężnych nie mają. Jestem dużym producentem i myślę, że niezłym rolnikiem i starcza mi tylko na bieżącą działalność gospodarczą. Mnie dużemu rolnikowi. Wielu rolnikom grozi śmierć ekonomiczna w stosunkowo szybkim czasie. I to musimy wziąć pod uwagę. I jaką odpowiedź na taką sytuację daje Ministerstwo Finansów i Bank Gospodarki Żywnościowej? Podnosi stopę oprocentowania kredytów do 30%. Proszę państwa nie obawiam się użyć sformułowania, że to jest skandal. To będzie stymulowało produkcję będzie ją ograniczało. Podaję przykłady, bo najlepiej przykładami się posłużyć i z chęcią wysłucham argumentacji. Ciągnik, który dzisiaj kosztuje 2 miliony, stopa procentowa w skakali rocznej od tego kredytu na ciągnik wyniesie 750 tysięcy. Proszę państwa na terenie mojej gminy jest 670 gospodarstw z tego wyżej 2 milionów sprzedaje tylko 130 gospodarstw, a więc praktycznie ta pięćsetka już nie ma potencjalnych możliwości zaciągnięcia kredytu na ciągnik. Zaraz ktoś powie: no tak, ale nie musi tego dużego kupować, może mniejszy. Nie ma żadnych ciągników, nie ma usprzętowienia, nie ma uzbrojenia i korzystamy z tego z czego można korzystać. Ale to jest tylko jedna kwestia ciągnika, a przecież stymuluje produkcję działalność kredytowa w zakresie rachunku rozliczeniowego i oprocentowanie tego rachunku ma być również w granicach 30%. Jeżeli tak to wliczmy to do kosztów produkcji i podnieśmy cenę już wyliczoną z czystych działań ekonomicznych o dalsze 30%. Ale również zastanówmy się nad tym czy państwo nie powinno tu wkroczyć i udzielać jednak kredytów autentycznie preferencyjnych, nie tylko 30 czy 20-procentowych, ale 10, 12-procentowych. Z tymi w jakiś sposób można się pogodzić. Mało tego, już szokiem dla mnie jest rewindykacja oprocentowania zeszłorocznego. To się nie mieści już w żadnych kryteriach, żeby prawo działało wstecz. Mało tego Sejm kilka dni temu przyjął prawo bankowe, które dość dokładnie precyzuje tę rzecz. W art. 121 w pkt. 2 mówi się: pozostają w mocy dotychczasowe przepisy wykonawcze dotyczące kredytów i oprocentowania kredytów udzielonych i wymienia się kolejno [nieczytelne].</p>
<p>Punkt 3 mówi natomiast, że Rada Ministrów może w drodze zapewnić zgodnie z przepisami Ustawy o Narodowym Banku Polskim pokrycie różnic wynikających z ulgowego oprocentowania kredytów określonych w ust. 2, a co się robi w praktyce? W praktyce się nalicza już to wyższe oprocentowanie za zeszły rok. To jest naprawdę skandal. Ja podejmę dyskusję tu na tej sali i ewentualnie w kuluarach z każdym kto powie, że rolnik - a jak może brać młody człowiek kredyt na kupno gospodarstwa i sprzętu? Przecież na zakup gospodarstwa i minimalne usprzętowienie tego gospodarstwa jest potrzeba około 15 milionów, to przy skali oprocentowania 30, sam procent w skali rocznej wynosi 4,5 miliona. Z czego ten rolnik, który praktycznie zaczyna produkcję ma to pokryć? Naprawdę nie wiem to jest bez sensu, to jest rżnięcie gałęzi na której się siedzi. Czy nikt tego nie widzi, a budownictwo inwestorskie, mało tego, że produkcja zwierzęca jest nieopłacalna to jeszcze ewentualnie ten, który chciałby się tym specjalizować i brać kredyt na budowę, to przecież od razu jest obcięty i proszę na te pytania myślę, że na dziś ten „stół” powinien udzielić odpowiedzi. Jeżeli chcemy z twarzą wracać do swoich środowisk. Na pytanie dotycząc rewindykacji procentów za zeszły rok, na pytanie dotyczące oprocentowania w przyszłości na pytanie dotyczące opłacalności.</p>
<p>To tyle dziękuję.</p>
<p><em>Przewodniczący</em>:</p>
<p>Dziękuję.</p>
<p>Pan poseł Stadnik prosił o głos.</p>
<p><em>Poseł Stadnik</em>:</p>
<p>Szanowni Państwo! Propozycja wolnych cen na artykuły rolne przyjmowana jest przez rolników z dużym oczekiwaniem, ale również z dużą obawą. W zasadzie nasza dyskusja dzisiaj też wskazuje, że bardzo mocno martwimy się o odbiorców naszych artykułów, jak będzie to przyjęte, jak trzeba zrekompensować ceny, a kwestie opłacalności produkcji stawiamy jako wolną i niepokoi mnie jedna sprawa, że są takie założenia, że minimalne ceny, a nawet pan profesor mówi, że te minimalne są niepotrzebne, są one mają być ukształtowane na tym poziomie jaki jest obecnie. a tu jest chyba wielka nieprawidłowość. Przez ostatnie lata zbożowa polityka rolna spowodowała, że ceny na zboża są takie, które odpowiadają kosztom produkcji i te mogą być przyjęte, natomiast produkcja zwierzęca w całości jest w tej chwili pod znakiem zapytania, jej opłacalność. I stąd nie wiem, czy jest to dobra baza startowa. Druga kwestia - co do, której mam wątpliwości, to jest sprawa parytetu dochodów. Czy poziom minimalnych cen można zastosować przy niepełnym parytecie, a więc godzimy się przy cenach minimalnych na nieopłacalność produkcji. Bardzo często demonopolizacje skupu artykułów mięsnych mleczarskich i innych porównuje się do tego co stało się na rynku warzywnym, tylko trzeba zważyć na jedną rzecz, że w krótkim czasie powstało bardzo wiele stoisk, samochodów, ludzie sprzedają, z budek różnych owoce, warzywa co mają. Natomiast takiej sprzedaży nie będzie można robić z mięsem ani z mlekiem, bo przecież sanepid, bo przecież warunki, bo przecież te produkty muszą być przetworzone i nie ma na dzień dzisiejszy takich chętnych do przetwórstwa tych artykułów, żeby ich mnogość trafiła na rynek. A więc pomimo demonopolizacji, pomimo wprowadzenia wolnych cen rolnik będzie w dalszym ciągu zdany na tych, którym dotychczas sprzedawał. Przecież trudno sobie wyobrazić rolnika, który produkuje w roku 500 tuczników, że będzie próbował gdzieś tam [nieczytelne] to sprzedawać sam ze swoją rodziną. Partnerem dla niego będzie zakład mięsny albo ktoś kto jednorazowo 6 x 59 - 70 sztuk kupi. Przecież to nie będzie na giełdzie tylko u tych odbiorców, którzy są dotychczas. Czy oni z dobrego serca, z jakiej przyczyny innej będą chcieli dać rolnikowi taką cenę, żeby mu się opłacało? Kto będzie negocjował w imieniu rolników te ceny z ogromnymi zakładami jeszcze mięsnymi, które na początku i na starcie będą.</p>
<p>A więc rodzi się tu kilka wątpliwości Czy nie byłoby celowe, żeby najpierw doprowadzić ceny do parytetu, nawet dla produkcji zwierzęcej było już kiedyś takie hasło, ceny nad opłacalne, żeby zachęcić ludzi do produkcji, a dopiero później wprowadzać ceny wolne, a te potraktować jako ceny minimalne.</p>
<p>Bardzo mi się podoba wypowiedź pana prof. Okuniewskiego, który mówił o potrzebie tworzenia przemysłu na wsi, ale przede wszystkim przemysłu, który produkowałby na rzecz rolnictwa. Mechanizacja produkcji zwierzęcej prawie żadna, i jest tu wielkie niebezpieczeństwo jeżeli znowu samymi cenami będziemy chcieli wywołać tę produkcję, to może mieć skutek, ale krótkotrwały, bo jeżeli jeszcze to pokolenie będzie chciało poprzez ceny... będzie zachęcone do produkcji zwierzęcej, bez mechanizacji bądź przy takim poziomie mechanizacji, to najprawdopodobniej następne już na ręczną robotę i na taką „harówę” się nie zgodzą, a więc trzeba szukać innych rozwiązań. Zwracamy uwagę na sprawę produkcji dla rolnictwa, maszyn, sprzętu restrukturyzacji. Ale pytanie czy mamy wewnątrz samego rolnictwa opracowane metody zagospodarowania tego co jest rolnicze, chodzi mi o pasze treściwe. Efektywność skarmiania zbóż, a zbóż bardzo dużo skarmia się na czysto, powoduje niską efektywność produkcji no i ciągłą groźbę importu zbóż. Czy nie trzeba by zacząć od wolnego rynku pasz treściwych bezdotacyjnych i ogólnie dostępnych, ale wtedy pula tych pasz nie może wynosić 5 mln ton, tylko znacznie więcej. Jakie są możliwości tego przetwórstwa. Przecież tu bardzo dużo nie potrzeba specjalnej mechanizacji. Jest niewykorzystany potencjał produkcyjny tych mieszalń, które są. Trzeba by tylko stworzyć system, który zachęcałby do produkcji.</p>
<p>Dlatego zwracam tu uwagę, że przy tej dyskusji o czym tu już mój przedmówca mówił, której społeczeństwo a przede wszystkim rolnicy oczekują jakichś konkretów, żebyśmy bardzo wnikliwie rozważali wszystkie niuanse spraw związanych przede wszystkim z opłacalnością, z warunkami i z innymi czynnikami związanymi z produkcją.</p>
<p>Dziękuję.</p>
<p><em>Przewodniczący</em>:</p>
<p>Pan prof. Leopold ma głos.</p>
<p><em>Prof. Antoni Leopold</em>:</p>
<p>Ja chciałbym po prostu zacząć od takiego pytania, jakie działania i w jakich terminach byłyby podjęte czy możliwe do podjęcia dla tworzenia rynku rolnego? To się wiąże z wypowiedziami na temat opłacalności produkcji. To znaczy czy mamy dalej brnąć w tym systemie tylko zmienianiem cen urzędowych, czy też równocześnie z decyzjami systemowymi, zmian systemowych? To rzutuje na ten termin na określenie terminu, kiedy to ma nastąpić? Sytuacja, jaką dzisiaj mamy w rolnictwie to zagrożenie szczególnie opłacalności produkcji zwierzęcej, bo to jest kolejny rok niezbyt dobrych urodzajów, jest ewidentna. Trzeba zadziałać tak, żeby powstrzymać spadki w chowie zwierząt.</p>
<p>Teraz nie zgadzam się z prof. Grochowskim, że ceny gwarantowane są pojęciem teoretycznym. Dlatego że cena gwarantowana w naszym rozumieniu jest wyrazem polityki rolnej kształtującej poziom opłacalności, a więc i dochodów rolniczych, a więc jeżeli ta cena gwarantowana jest indeksowana na przykład w warunkach inflacji, to ona oddziałuje zupełnie wyraźnie na poziom cen. Jeżeli mówię tylko o zbożach to dlatego, że przy uwolnieniu wszelkich innych cen rolnych cena gwarantowaną zboża przynajmniej wyznacza proporcje cen innych. I oczywiście nie będzie produkcji zwierzęcej jak nie będzie opłacalna, a więc rolnik musi trzymać cenę za którą opłaci się to produkować.</p>
<p>Pytanie było dla kogo to ma być opłacalne? Otóż dla tego ostatniego rolnika, który nawet decydując się na niską stosunkowo opłatę pracy, bo ma warunki takie, że zasób jego pracy jest niezbywalny, chce jeszcze produkować. W granicach określonych potrzebami krajowymi To nie jest rozumowanie ani przeciętnymi kosztami ani minimalnymi kosztami. Ta opłacalność to jest rzecz co prawda inna aniżeli kryteria wyznaczania cen gwarantowanych. Cena gwarantowana na pewno nie dotyczy marginalnego rolnika o marginalnych kosztach, tylko właściwie tej grupy, która najtaniej produkuje, ale waży, ale produkuje na przykład 60% produkcji. U nas to jest tam 30% gospodarstw, to jest to wyjaśnienie.</p>
<p>Teraz sądzę, że do dyskusji nad strukturami, strukturą rolną, zagadnieniami chłoporobotników, my zdajemy chyba sobie sprawę z tego, że 60% ponad 60% ludności rolniczej to są rodziny chłoporobotników, tak czy inaczej nazywane, ale w każdym razie łączące dwa źródła, co najmniej dwa źródła dochodów w rodzinie, a tylko 3 700 ludzi to rodziny rolnicze, które mają 80 parę procent dochodów z samego rolnictwa.</p>
<p>To jest zagadnienie. Ale to odkładam i teraz na ostatek pytanie: rozumiem, żeśmy przyjęli propozycje, aby ten ciężki i ważny problem tego co nazwiemy umownie kompensowaniem skutków wprowadzania rynku rolnego, urynkowienia obrotu rolnego, w sferze rolnictwa przenieść na „stół” gospodarki i polityki społecznej.</p>
<p><em>Przewodniczący</em>:</p>
<p>Proszę pani Sołtyk, żeby nie powiedziano, że kobiety są dyskryminowane w naszym gronie. Potem tylko, żeby już tak sprawę nie... mam jeszcze zapisanych w kolejności do głosu pan Małecki, pan Bąk, pak Lipiec. Czy są inne osoby, bo już powoli będziemy musieli zmierzać do kończenia dyskusji na dzień dzisiejszy i tak jeszcze do spraw wrócimy oczywiście ewentualnej deklaracji.</p>
<p>To rozumiem, że byłyby te osoby. W takim razie proszę pani Sołtyk ma głos.</p>
<p><em>Ob. Grażyna Sołtyk</em>:</p>
<p>Szanowni Państwo! Jestem rolnikiem z woj. tarnobrzeskiego, reprezentuję organizację kółek rolniczych. Jesteśmy akurat przy dyskusji na temat opłacalności produkcji rolnej, na temat sytuacji ekonomicznej rolnictwa. Chciałabym zasygnalizować jedną bardzo ważną sprawę moim zdaniem, gdyż ja reprezentuję akurat rolnictwo takiego terenu, gdzie są najlichsze bonitacje gleb. Jeśli dyskutujemy tutaj o opłacalności, to teraz chciałabym na przykładzie - jest to sprawa znana nam wszystkim, znana też resortowi rolnictwa, ale nie może nam to umknąć dziś tutaj przy „okrągłym stole”, przy naszej komisji i chciałabym na przykładzie tylko mojego województwa podać przykład rolnika, który przecież nie z własnej woli ani nie z własnej chęci, bo tam a nie gdzieindziej akurat go los postawił i gospodaruje na małym obszarowo czy nawet dużym obszarowo gospodarstwie o klasie V i VI ziemi i tego, który gospodaruje na klasie I, czy II. Jaka jest tu wielka różnica w wydajności z ha, w nakładach na 1 ha produkcji, na tym gospodarstwie i w efektach uzyskiwanych przez tego rolnika, czy też dużych nakładach siły fizycznej włożonej akurat w tę, a nie inną produkcję, a przecież musimy się wszyscy razem zastanowić - chociaż nie musimy, bo właściwie wszyscy sobie z tego zdajemy sprawę, że te gospodarstwo są to właśnie tymi producentami żywności. To na tych ziemiach właściwie produkuje się mleko i mięso, bo taka jest prawda i najwyższy czas żebyśmy wreszcie wypracowali taką metodę pomocy tym gospodarstwom, żeby dzisiaj wtedy kiedy idą te wielkie zmiany w rolnictwie kiedy przymierzamy się do tej restrukturyzacji, demonopolizacji i tych wszystkich innych nowin nie zagubić tysięcy tych gospodarstw, bo w planach i w projektach mamy, i drobny przemysł i rzemiosło, i usługi na wsi, ale zanim to wszystko przyjdzie i zanim my zaczniemy zarabiać dodatkowo tym gospodarstwom trzeba pomóc. Swojego czasu może minęło lat 4 lub 5 na jednej z narad tutaj na szczeblu krajowym poddałam projekt, żeby ustawę górską rozszerzyć na cały kraj na wszystkie te tereny, gdzie jest niska bonitacja gleby, wydaje mi się, że dziś przy tej galopujących cenach na środki produkcji, przy tej wielkiej inflacji, że obejmiemy taką dodatkową ochroną te gospodarstwa jest już za mało. Musimy wypracować tutaj taki stabilny system ekonomiczny, że gdy my uczestnicy „okrągłego stołu” wrócimy do swoich tam regionów wojewódzkich i gmin, i pójdziemy na spotkania z ludźmi, a przecież wiemy, że posypią się do nas właśnie tysiące pytań jak jako chłopi przedstawiciele tej klasy społecznej i jako rolnicy przede wszystkim stawialiśmy sprawę gospodarujących na tych dobrych terenach i tych, gospodarujących na lichych terenach. Uważam, że jest to jeden z najważniejszych, jest to jeden z najważniejszych dzisiaj tematów, kiedy jest ekonomia i opłacalność.</p>
<p>Dziękuję.</p>
<p><em>Przewodniczący</em>:</p>
<p>Dziękuję bardzo.</p>
<p>Głos ma pan Małecki.</p>
<p><em>Ob. Edward Małecki</em>:</p>
<p>No więc proszę państwa ja chciałem nawiązać jeszcze do takich głosów przede mną, które były... które tak zahaczyły o sprawę pewnych inicjatyw społecznych, z drugiej strony zahaczały o sprawę rolnika jako obywatela wydaje mi się, że to jest sprawa bardzo ważna, po prostu często się zdarza, że decyzje o pozostaniu lub ucieczce ze wsi nie są decyzjami tylko ekonomicznymi. Bardzo często rolnik przecież chce normalnie żyć i nie tylko opłacalność jest istotna. Nie można tego tak traktować. Te momenty, o których wspominał pan Taborowski wręcz terroru stalinizmu nie jest przypadkiem, że nasza deklaracja, którą kolega przed chwilą zgłaszał mówiła o przełamywaniu stalinizmu. Proszę państwa w mieście człowiek się nie spotyka z tak brutalnym, bezwzględnym traktowaniem. Na wsi rolnik się spotyka z tym bez przerwy i w kolejce po węgiel i przy próbie zakupu jakiejkolwiek maszyny i przy próbie egzekwowania swoich praw obywatelskich. Dlatego trzeba pamiętać, że te sprawy na sprawę opłacalności, na sprawę inwestowania będą rzutować. Bo kto będzie mógł produkować opłacalnie, nowocześnie, wprowadzać postęp? Człowiek rzutki, człowiek energiczny, człowiek mający jakąś mobilność, siłę przebicia. Ten człowiek może produkować taniej, ale taki człowiek bardzo często ze wsi ucieknie, bo on ma ambicje, on chce być człowiekiem, on chce być obywatelem.</p>
<p>Natomiast u nas przez te 40 lat nauczyliśmy się rzucać pewnymi hasłami. Konstytucja rzuca hasłem władza należy do ludu pracującego, miast i wsi. Praktyka była odwrotna - praktyka była stalinowska, praktyka ta spowodowała całkowite ubezwłasnowolnienie obywatela zwłaszcza na wsi. W mieście jest trochę łatwiejsze organizowanie się ludzi. Jest więcej ludzi światłych wykształconych, łatwiej im jest bronić swoich interesów. Natomiast na wsi niestety tego nie ma. I właśnie to ubezwłasnowolnienie spowodowało sytuację taką jaką mamy sytuację, że ludzie często rezygnują z życia w naszym kraju, uciekają przecież w tej chwili, mamy masową emigrację, to nie tylko jest migracja ze wsi, to jest również emigracja z kraju, to jest zanik postaw patriotycznych, które zostały spowodowane tym, że obywatel przestał się czuć gospodarzem we własnym kraju, przestał się czuć obywatelem. To było z początku wygodne dla władzy, a okazało się tragiczne w skutkach. I jak często się spotykamy z jakimiś postawami wandalizmu, niszczycielstwa bezmyślnego, z postawami kradzieży, z postawami nieodpowiedzialności za jakieś wspólne nawet mienie czysto komunalne, mienie, które służy ludziom, na wsi też te przypadki się zdarzają. Spotykamy się z przejawami niszczenia środowiska. To wszystko jest dowód pewnej demoralizacji i chciałbym dlatego podkreślić, żebyśmy przy tym stoliku również spróbowali wygenerować sobie stanowisko w sprawie samorządów, bo proszę państwa, ta sfera samorządów to jest sfera, z którą się rolnik, zwłaszcza obywatel na wsi nie tylko rolnik - każdy człowiek żyjący na wsi styka najbardziej bezpośrednio. Tutaj on ocenia władzę. I tutaj on ma możliwość stwierdzić, czy rzeczywiście się coś zmieniło, bo jak na razie mimo wielu deklaracji, ludzie na wsi odczuwają, że zmieniło się bardzo niewiele.</p>
<p>Tak samo w przypadku rozwoju pewnych inicjatyw gospodarczych. Mówili panowie i ze spółdzielczości rolniczej, mówił profesor Okuniewski, że są jakieś inicjatywy społeczne. Proszę Państwa! To jest bardzo rzadka rzecz. Wiele inicjatyw społecznych było niszczonych. Te kółka rolnicze, które tu siedzą na sali, koledzy na pewno pamiętają, jak w 1975 roku zostały zniszczone kółka rolnicze, praktycznie zlikwidowane, włączone do SKR, została nazwa, została grupa działaczy, która coś usiłuje robić, ale ich podstawowa funkcja w roku 1975 niestety została zniszczona. Przecież tam było mnóstwo autentycznych działaczy, którzy tworzyli coś co było na wsi bardzo ważną infrastrukturą. Teraz w przypadku jeżeli chcemy obudzić przedsiębiorczość, obudzić inwestowanie to również musimy pamiętać, że klimat bezpośrednio na tych najniższych szczeblach władzy jest rzeczą bardzo istotną, bo człowiek żeby mógł inwestować, musi mieć jakieś poczucie stabilności, że ktoś go obroni, że istnieją silne społeczności lokalne, które potrafią wystąpić w interesie tego co leży w interesie społecznym, właśnie przedsiębiorczość, właśnie tworzenie usług i innych rzeczy. Dlatego mnie się wydaje, że dobrze by było, żeby również strona przeciwna, ona nie chciała się określać, powiedziała właśnie co myśli na temat sprawy samorządności, na temat sprawy praworządności. To są bardzo istotne rzeczy, zresztą będziemy się jeszcze spotykali, mamy czas się nad tym zastanowić.</p>
<p>Dziękuję.</p>
<p><em>Przewodniczący</em>:</p>
<p>Z kolei proszę pan Bąk.</p>
<p><em>Ob. Józef Bąk</em>:</p>
<p>Jestem prezesem w woj. leszczyńskim. Nie chciałem zabierać głosu, ośmieliłem się jednak po tym jak po paru godzinach dyskusji nie ma wobec mojej formy gospodarowania zarzutów, myślę że cieszy się ona jednak sympatią tym bardziej, że prof. Okuniewski sprowokował mnie do wypowiedzi tym właśnie swoim poglądem.</p>
<p>Otóż myślę, że mam prawo powiedzieć, że jesteśmy z jednym z trzech sektorów na wsi, który przeobraził się mocno po roku 1980. Jest to inna zupełnie formacja, inaczej zorganizowane. Myśmy przeskoczyli o etap a może i o dwa problemy samorządności, demokracji, tajnych wyborów itd. Chcę powiedzieć, że 4 dni temu miałem w spółdzielni walne zebranie, musiałem się poddać pod głosowanie moich członków i tylko ich sumienie, ołówek i kartka decydowały, że tu jeszcze dzisiaj przyjechałem.</p>
<p>Myślę zatem, że należy uznać, że na wsi działają trzy pełnoprawne sektory. Jeżeli tak to myślę, że trzeba powiedzieć więcej. Czy jeśli mamy tę legitymację do wspólnej pracy, to my między sobą koledzy się nie różnimy, uprawimy taką samą ziemię, w takich samych warunkach, jedni w lepszych, drudzy w gorszych, a więc jesteśmy po prostu rolnikami i w sferze produkcji nie powinno i nie może być między nami różnic. My domagamy się od 8 lat, żebyśmy przestali jako RSP być gospodarką uspołecznioną, bo my nią nie jesteśmy. Jesteśmy dobrowolnym zrzeszeniem rolników. Mój brat jest rolnikiem indywidualnym, siostra także, rodzice także, a ja wybrałem inną formę i mam swoją ziemię w spółdzielni. Dlaczego ja mym być za to karany, czy kontrolowany, czy poganiany, czy dyskryminowany w innym traktowaniu na wsi? Przecież nam bokiem wyszły w latach osiemdziesiątych te właśnie odrębne traktowania naszego sektora. My od dawna nie chcemy być inaczej traktowani jak nasi sąsiedzi rolnicy indywidualni, czy PGR-owcy, tylko jak chłopi. W związku tym myślę, że odważę się poprosić także w imieniu wszystkich spółdzielni w kraju, że chcemy jak ruch RSP ten przeobrażony był jednostką gospodarki nieuspołecznionej, bo jest to nam bliższe niż ta sztuczna forma, która nas gdzieś tam do przemysłu zbliża, do którego nie mamy żadnych ani ciągot, ani ochoty zmierzać.</p>
<p>Myślę, że jeśli tak, to od dawna powtarzamy, że nie chcemy dotacji, nie chcemy pomocy od państwa do produkcji, chcemy mieć wolne reguły gry. Jakże można zrównać czy powiedzieć, że tak jest kiedy na przykład nie wolno nam sprzedawać własnych wyrobów bez ograniczeń. Dopiero co szósta świnia może być sprzedana za przeproszeniem poza aparatem skupu, a co to my gorsi jesteśmy? Inny pieniądze mamy? A kto nam dopłaci do tych 105 świń? Albo środki na rachunkach bankowych. Wszyscy mają oprocentowanie, tylko nie my i PGR, a co gorsi jesteśmy?</p>
<p>A więc namnożyło się tych różnic... Albo czy ja muszę mieć u siebie w spółdzielni 6 księgowych? Oni są nie potrzebni albo 5 stróży? Są mi niepotrzebni. Albo robić statystykę po to, żeby czyjeś ambicje zaspokajać? Za rolnika robi to urząd miasta i gminy, a ja muszę robić to sam, i to są koszty. Myślę, że w tym kierunku chcemy tamże zmierzać. I jeśli jest ten temat dzisiaj ważny, to prosiłbym, żeby nas przyjąć, że tak powiem do tej społeczności rolniczej bez obarczania odpowiedzialnością za to co nie jest naszym udziałem i gdzie być nie chcemy.</p>
<p>Ja myślę, że do paru spraw jeszcze zanim myśl rozwinę, to powiem tak, do kredytów, bo tu kolega przedmówca powiedział, że... Proszę państwa zacząłem budować lat temu 3 magazyn zbożowy, bo takie było żądanie państwa, żeby pomóc magazynować zboże i dostałem kredyt na 5%, a dziś płacę 31. Albo w roku ubiegłym miałem ich 9, a w tym roku 31% Co to znaczy? W ustawie prawo bankowe pan czytał, że jest zapis, że nie wolno, a jednak okazuje się, że wolno, zostaje podwyższone oprocentowanie, to samo dotyczy rolników indywidualnych. Też mają pieczątki i klauzule rolnokredytowe roku ubiegłego, że kredyt będzie ulegał rewaloryzacji, to znaczy oprocentowaniu? A czemu? Te zapisy po prostu trzeba uznać za nieważne. Myśmy umowy podpisywali z bankiem na zasadzie przymusu i wcale nie jest to wina banków, tylko jakiegoś nieporozumienia chyba. Chciałem postawić taką tezę, że jeśli ma rolnictwo się rozwijać, wszystkich trzech sektorów, a chcę powiedzieć tak, że jak mówię w tej sytuacji ekonomicznej że w woj. leszczyńskim PGR-y są w sytuacji podbramkowej, finansowej - a gdzie jest lepsze rolnictwo w kraju, kto mi pokaże? To tamte PGR-y mają trudności płatnicze i finansowe, to gdzie mogą mieć lepiej? Myślę, że następuje ogromny drenaż dochodów rolniczych na wsi. Bym postawił tezę, chociaż można z nią dyskutować, a może ona jest i przewrotna, że trzeba byłoby na jakiś czas lat nie wiem, lat 3 - 5, a może 10 przestać zabierać ze wsi dochody ludziom rolnikom nawet tego podatku rolniczego, żeby nie płacić, żeby dać odetchnąć wsi i pozwolić na budowę, rozbudowę na produkcję i za to wszystko o czym mówiliśmy.</p>
<p>Mówimy o tym, żeby pracować, rozwijać, przetwarzać PGR-y w roku ubiegłym i w latach poprzednich nie płacimy podatków obrotowego - dochodowego, a teraz zapłacą i my też płacimy. Zamiast - mam taką sytuację u siebie, że współpraca moja z rolnikami jest ogromna. Dzisiaj odpycham. Mówię chłopi odejdźcie ode mnie, bo ja za was zapłacę podatek, za współpracę. Myślę, że tu jest ta teza, którą ktoś postawił, że nie można zabierać i tak w warunkach tej nieopłacalności czy bez parytetu, nie wolno zabierać tylu środków. Przykładem, że tak się dzieje jest ściana wschodnia, ale przestrzegam, ja mieszkam blisko ściany zachodniej. Tam się zaczyna dziać tak samo, podobnie. Problem środków produkcji i wolnych cen - ja myślę, że chcę tu odnieść się tylko do jednego przykładu, do samochodów i przetargów na samochody ciężarowe i dostawcze. Nie wiem czy nie trzeba będzie wprowadzić obligacji w rolnictwie na chleb, masło, na mleko na żywiec, że kto da stówę dostanie kostkę masła, bo taka jest sytuacja, że każdy samochód, który dzisiaj idzie trzeba kupić na przetargu, a gdzie idą środki z tego przetargu? Trafiają one na wieś? Nie trafiają, a szkoda. Drenują tam gdzie są ceny urzędowe, gdzie trudna jest ta opłacalność, gdzie może być trudno za chwilę o zbyt. Myśmy po roku 1980 zmienili swoje stanowiska w wielu sprawach, tu myślę, że przekrój jest taki, że... z całego kraju panowie i panie jesteście to mogę powiedzieć tak, że przemyśliwując swoją rolę w rolnictwie i niewielki udział w obszarze, bo niespełna 4-procentowy gruntów rolnych, dajemy około 10 żywności i możemy mówić, że tyle jest odpowiedzialności ile udziału, ale z drugiej strony mamy świadomość, że ktoś za nas musi na wsi pracować. Na moim przykładzie. Posiadamy w spółdzielni ziemi prawie 1 000 ha i właściwie by mi starczyło 20 ludzi do pracy, bo zmechanizowane, bo ciągniki maszyny, bo wszystko. A pracuje 120, a wiecie państwo czemu? Bo jak ja mam wygnać ja i moi członkowie dzieci nasze od spółdzielni, gdzie one mają pójść do pracy? Kto im stworzy warsztat pracy? Tworzymy go sami, a więc próbujemy robić drogi i melioracje, budować, pomagać środowisku, wsi, gminie, bo taka jest nasza powinność, wciągać w orbitę rolników, produkować, przetwarzać, zbywać, zaopatrywać. To taka przecież... produkować nasiona, materiał siewny, zwierzęta hodowlane, a więc cała ta gama współpracy ze wsią jest niezwykle ważna. Pewnie, że to co mówię są to przykłady nie tak jeszcze liczne, chociaż taką działalnością zajmuje się w Polsce 1 600 spółdzielni na 2 200 i zaczynają robić to PGR-y i to dobrze, bo taki jest kierunek, trzeba także i z moim bratem, który ma kłopoty, ja muszę mu pomagać, a jeśli nie mój brat to mojemu sąsiadowi. To musi być po prostu moim zdaniem takie spojrzenie na wsi, na współpracę, na godzenie własnych interesów tak, żeby wszystkie strony były zadowolone. Na wsi nas więcej łączy niż dzieli, a ja bym powiedział, że na wsi nas nic nie dzieli, tylko z zewnątrz nas już dawno podzielono i apel tego „okrągłego stołu” o połączenie się na powrót.</p>
<p>Dziękuję.</p>
<p><em>Przewodniczący</em>:</p>
<p>Jako ostatni z dzisiejszych dyskutantów pan Lipiec.</p>
<p><em>Ob. Edward Lipiec</em>:</p>
<p>Zgadzam się z moim przedmówcą z tym że my ten podatek wyrównawczy, który PGR-y mają dopiero płacić, a spółdzielnie już płacą od roku my płacimy od kilku lat. Rolnicy indywidualni. Jak chciałbym nawiązać właściwie do wypowiedzi prof. Okuniewskiego. To prawda, że na wsi są potrzebne inne instytucje, które by zatrzymały młodzież. Nie bez znaczenia jest to, że prof. Okuniewski powiedział, że niektóre kółka rolnicze, że niektóre spółdzielnie próbują wprowadzać jakieś zakłady przemysłowe czy jakieś instytucje usługowe, nie wymienił rolników indywidualnych - dlatego że spółdzielnie czy SKR-y to była instytucja socjalistyczna, na wsi i oni mieli kredyty i oni mieli zielone światło do tego typu. Myśmy tego nie mieli.</p>
<p>Proszę Państwa! W mojej wsi - nie będę gołosłowny - przed wojną były dwa zakłady i sklepy wędliniarskie, dwie piekarnie, trzy młyny, trzy stawy rybne, dwie stolarnie, jeden zakład rymarski, jeden ślusarski, dwa sklepy kolonialne, jeden motel i stacja benzynowa, dwa domy ludowe z zapleczem, duże szkoła. Dzisiaj jest jedna szkoła 6 klasowa, jeden sklep wiejski. To było na wsi, te niektóre z tych zakładów były po wojnie. Jeśli mają wrócić ci ludzie na wieś i te zakłady, to muszą mieć pewność, że oni nie zostaną zlikwidowani za kilka lat, czy za kilka tygodni. Muszą mieć pewność, nie tylko muszą mieć ulgę w podatku, ale muszą wiedzieć, że ze 10 lat jak zainwestują czy za 20 lat czy ich dzieci będą mogli tam pracować, że znowu nie przyjdzie ktoś, kto ich skreśli jedną ustawą czy jednym pociągnięciem pióra. I dlatego potrzebny jest związek, potrzebny jest samorząd, potrzebne są inne instytucje zabezpieczenia - dlatego, żeby mogła być normalność na wsi polskiej.</p>
<p>Dziękuję.</p>
<p><em>Przewodniczący</em>:</p>
<p>Dziękuję bardzo. W tej chwili mam następującą propozycję, ja bym bardzo chciał dążyć do konkretów, mianowicie z jednej strony chciałbym, żeby prosić panów o 10 minut przerwy po to, żeby nasza strona mogła się naradzić. Chodzi mi o to, żeby uzgodnić teksty deklaracji, ale nie tylko to. Ponieważ chodzi o to, żeby panowie się też nie nudzili w międzyczasie, państwo przepraszam, są panie, zastanawiam się, czy nie można by dążyć do pewnych na razie prowizorycznych sformułowań co do których wyczuwam z dyskusji, że mógłby być consensus. O jakie mi chodzi sformułowania?</p>
<p>Propozycja jest taka, wprowadzenie urynkowienia kompleksu żywnościowego wymaga wprowadzenia cen minimalnych gwarantowanych, opartych na indeksacji rolnej, która pozwoliłaby na uzgodnienie ruchu cen na środki do produkcji rolnej i cen skupu produktów rolnych. Wprowadzenie tych cen wymaga uprzedniego urealnienia cen na produkty zwierzęce celem zahamowania spadku ich produkcji.</p>
<p>Taka propozycja takiej formuły i myśmy, że gdybyśmy w dalszych naszych pracach, co pewien czas starali się te formuły jakieś uzgadniać, to może potem dojdziemy prędzej do uzgodnienia całości. Więc to jest tylko tak do przemyślenia. Więc jeżeli byłaby zgoda to byśmy na 10 minut opuścili państwa, a w międzyczasie prosiłbym o rozważenie czy byłaby do przyjęcia tego rodzaju formuła i byśmy powoli zmierzali do zakończenia pracowitego dnia.</p>
<p>To w takim razie jeśli można to prosiłbym panów z mojej prawej strony, może byśmy przeszli do tego pokoiku tam za tym okrągłym nr 3 czy jak on się tam nazywa.</p>
<p></p>
<p>/Przerwa/.</p>
<p></p>
<p><em>Przewodniczący</em>:</p>
<p>Aha, gdy chodzi o tę drugą część, to okazuje się, że obie grupy pracowały. Więc gdy chodzi o część ekonomiczną, te zapis ekonomiczny, miałby brzmieć tak: wprowadzenie urynkowienia kompleksu żywnościowego wymaga wprowadzenia cen minimalnych gwarantowanych, opartych na indeksacji rolnej, która pozwoliłaby na uzgodnienie ruchu cen na środki do produkcji rolnej w celu utrzymania stałych relacji w stosunku do cen skupu produktów rolnych. Wprowadzenie tych cen wymaga uprzedniego urealnienia cen na produkty zwierzęce celem zahamowała spadku tej produkcji.</p>
<p>Oczywiście, ja rozumiem, że to jest zapis nasz, na razie wewnętrzny. Bo to trzeba by w całym pakiecie kiedyś podać, to jest roboczy. Czy byłaby zgoda, co do takiego zapisu ekonomicznego?</p>
<p>Proszę bardzo.</p>
<p><em>Ryszard Cholewa</em>:</p>
<p>Trudno się zgodzić z takim zapisem, dlatego że on nie wyczerpuje spraw. Nie przedyskutowaliśmy sprawy do końca. Nie poruszyliśmy zagadnienia do końca cen gwarantowanych i skutków cen gwarantowanych, chociażby nie przedyskutowaliśmy sprawy, że cena gwarantowana nakłada określony obowiązek. Nie możemy założyć, i tu się zgadzam z docentem Leopoldem, że ona nie będzie miała znaczenia, jak mówił profesor Grochowski, bo musimy założyć sytuację, że może zaistnieć potrzeba wykupienia określonego produktu po cenie gwarantowanej.</p>
<p>Tematu nie rozwijam, nie ruszyliśmy tego tematu.</p>
<p>Funkcjonowanie cen gwarantowanych i całego naszego mechanizmu nie przystaje do podjętej ustawy o finansowaniu przedsiębiorców państwowych, która w ogóle wyklucza działania przedsiębiorstw gospodarki rolnej i przemysłu rolno- spożywczego w tym systemie gry wolnorynkowej. Rzucam tylko dwa przykłady. Bowiem ten przepis chce, załatwia kilka tematów, co to pan profesor przeczytał, ale tylko podaję rzeczy, których nie przedyskutowaliśmy, a które torpedują. W ogóle do tego, co my mówimy nie przystaje na świeżutko podjęta ustawa o finansowaniu przedsiębiorstw, w gospodarce finansowej przedsiębiorstw państwowych.</p>
<p>Wobec tego nasz zapis musi być znacznie głębszy. Kierunkowo byliśmy zgodni do tego, co pan profesor przeczytał. Ale jest to jeszcze spłycony zapis. Trudno też na gorąco, bo nie zdążyliśmy notować.</p>
<p>Proponuję, żeby sekretariat, czy asystenci, przewodniczących szybko, nawet przed końcem dnia teraz przepisali, odbili ten tekst, i żebyśmy z pewnymi propozycjami już formułowali na piątkowym spotkaniu, kiedy przypuszczam, że musimy się ustosunkować chociażby, ja nie wymieniłem wszystkich rzeczy za którymi, które pociągają za sobą te nasze kierunkowe stanowiska. Rozwiniemy je w piątek i od razu próbowalibyśmy formułować ten zapis, a na razie weźmy tylko tekst, tak jak pan profesor powiedział - roboczo, żeby być gotowym do sformułowania.</p>
<p>Uważam, że to co pan podniósł niepokojącego w sytuacji, przepraszam bardzo, nie znam nazwiska, pan podniósł, Balazs, w sprawie produkcji zwierzęcej, jest to rzeczywiście problem nawet doraźnego działania, niezależnie od tego, co proponujemy systemowo. I to też nie możemy wymienić jednym tchem i nie wiem, czy nie powinniśmy wymienić w piątek poglądów na ten temat dla zapisania nawet tego incydentalnego zagadnienia.</p>
<p>Dlatego proponuję szybciutko rozdać nam i w piątek skończymy dyskutować te problemy i będziemy proponowali sformułowanie końcowe.</p>
<p>Dziękuję.</p>
<p><em>Przewodniczący</em>:</p>
<p>Tak. Pan minister prosił.</p>
<p><em>Wiesław Młynarczyk</em>:</p>
<p>Ja myślę, że albo to jest przeoczenie, albo pan Cholewa nie słuchał po prostu uważnie tekstu pana profesora z tego względu, że intencje, które wyrażał po prostu są zgodne z tym tekstem.</p>
<p>Wszyscy, którzy wyrazili troskę o stan produkcji zwierzęcej, wyrażali jednocześnie obawę, czy gwarantowane ceny minimalne będą dostateczne i będą zapewniały opłacalność. I stąd jest tak klauzula, że przystąpienie do dalszych działań urynkowienia, należy poprawić ten start gwarantowany. On jest zawarty, czyli intencja jest. Jeżeli każdemu producentowi rolnemu poprawiamy start gwarantowany, to nie widzę tutaj niedostosowania do jakiejkolwiek sfery, która się pojawi w produkcji rolniczej. Do jakiegokolwiek działu. A więc nie rozumiem wtedy.</p>
<p>Natomiast z góry mamy sprawę urynkowioną otwartą.</p>
<p>Proponuję w takim razie przyjęcie tego tekstu na tych zasadach, na których pan referował.</p>
<p><em>Przewodniczący</em>:</p>
<p>Jako roboczy.</p>
<p><em>Wiesław Młynarczyk</em>:</p>
<p>Jako roboczy, do uzupełniania. No, oczywiście, sprawę oceny możemy zostawić otwartą, tylko akurat w tej kwestii tego fragmentu, dostatecznie wiele osób wypowiedziało się jednoznacznie.</p>
<p><em>Przewodniczący</em>:</p>
<p>Proszę bardzo.</p>
<p><em>Ryszard Cholewa</em>:</p>
<p>Pan minister, niestety nic nie powiedział na temat tego, co ja podniosłem. Zostajemy przy dwóch różnych zdaniach. Ja mówiłem o czym innym, pan Młynarczyk o czym innym.</p>
<p><em>Przewodniczący</em>:</p>
<p>Proszę bardzo, sekretarz Śliwiński.</p>
<p><em>Ob. Stanisław Śliwiński</em>:</p>
<p>Przepraszam, czy to jest stanowisko pana Iwańca? Nie, zaraza, zaraz. Członkiem zespołu jest pan Iwaniec. Myśmy z panem Iwańcem w trakcie uzgodnili i on wyraził zgodę na taki zapis. Dlatego mam to pytanie.</p>
<p><em>Ob. Zasoń</em>:</p>
<p>Czy można, panie przewodniczący? Jeszcze jedno pytanie w związku z tym.</p>
<p><em>Przewodniczący</em>:</p>
<p>Proszę bardzo.</p>
<p><em>Ob. Zasoń</em>:</p>
<p>Mianowicie, czy niesłuszne byłoby napisać, że może na społecznie ważne produkty? Przecież my w tej chwili wprowadzamy ceny, chcemy wprowadzić, w każdym razie taka jest intencja tego zapisu, na kwiaty? Na warzywa? Na owoce? Na pieczarki? Czy na pieczarki też?</p>
<p><em>Przewodniczący</em>:</p>
<p>Tylko na zwierzęce i podstawowe.</p>
<p><em>Ob. Zasoń</em>:</p>
<p>Wszystko jest produktem rolnym.</p>
<p><em>Przewodniczący</em>:</p>
<p>A czy byłaby zgoda, gdyby napisać w ten sposób:</p>
<p>„wprowadzenie tych cen wymaga uprzedniego urealnienia cen na podstawowe produkty, zwłaszcza zwierzęce, celem zahamowania spadku tej produkcji”.</p>
<p>Czy to będzie już lepiej? Pan właśnie mówi, że za mało na zwierzęce. Stąd chciałby szerzej.</p>
<p>Zróbmy inaczej. Skoro nie ma consensusu pełnego, to może my to przepiszemy, odbijemy i sobie wrócimy w piątek wobec tego. To, jeżeli będzie mógł ktoś przepisać i odbić, to byłoby...</p>
<p>Wracamy wobec tego do drugiej deklaracji. Jest następująca propozycja nie wielkiej korektury. Także państwo mają tekst przed oczyma, więc prosiłbym śledzić. Jest propozycja, żeby tego nie nazywać szumnie deklaracją, tylko stanowisko podzespołu rolniczego w sprawie pluralizmu związkowego. I to brzmiałoby tak.</p>
<p>„Po szerokiej wymianie poglądów na temat pluralizmu związkowego uczestnicy podzespołu rolniczego zgodnie wyrażają następujące stanowisko:</p>
<p>Jesteśmy za stworzeniem organizacyjnych i prawnych warunków powstawania i relegalizacji związków zawodowych rolników obejmujących zarówno organizacje związkowe „Solidarność” jak i kółka rolnicze oraz wszelkich innych organizacji rolniczych, które utworzą rolnicy zgodnie ze swoją wolą”.</p>
<p>Reszta jest taka sama. „Stwoszy to gwarancje społecznego poparcia dla rozwoju wsi i właściwych stosunków społecznych na wsi. Przepisy prawne powinny stworzyć warunki efektywnego działania tych organizacji dla ochrony interesów rolników”.</p>
<p>Proszę bardzo.</p>
<p><em>Ob. Henryk Przygodzki</em>:</p>
<p>Mam dość niewinne pytanie. Czy my musimy tu operować w tej deklaracji słowem i opowiadać się tym samym za nim, relegalizacja. W deklaracjach politycznych ja słyszałem o szansach tworzenia i ten cud zmartwychwstania, który my chcemy sobie tutaj zafundować, trochę zmienia istotę wcześniej podjętych uzgodnień, czy zaprezentowania stanowisk w tych kwestiach. To jest tylko forma pytania. Czy my tutaj, trzeba w ogóle ostrożnie stawiać pytania, bo przy poprzednim tekście, który pan profesor zaproponował, myśmy też dmuchali <em>w</em> balonik i już osiągnęła ta wewnętrzna treść takie ciśnienie, że mało wiele, a tworzywo, z którego było stworzone już by pękło. Dobrze, że to ułożono nie tyle ad acta, a ad piątek. Nie wiem, kto mi służy odpowiedzią w tym względzie.</p>
<p><em>Przewodniczący</em>:</p>
<p>Tak. Proszę pan Baumgart.</p>
<p><em>Ob. Piotr Baumgart</em>:</p>
<p>Ten wyraz oddaje stan rzeczywisty, ponieważ zarówno „Solidarność”, jak i kółka rolnicze istnieją i istniały. Tak, że tutaj wydaje się, że nie ma niezgodności żadnej ze stron uczestniczącej przy tym stole. Jeżeli natomiast ono by wykraczało nieco poza wstępne uzgodnienia, ale jednakże służy dobrej sprawie. To powinno usprawiedliwić, że my tutaj idziemy troszeczkę dalej, ale oddając stan rzeczywisty, który nie powinien być obiektem przetargów. Dziecko jest. Chodzi o to, żeby go chciano. Ono jest, prawda? A poza tym nic więcej nie zostało jakby zmienione i oddaję ducha w całej tej sprawie.</p>
<p><em>Ob. Stanisław Śliwiński</em>:</p>
<p>A jeśli sprawy prawne będą nowe treści zawierały?</p>
<p><em>Ob. Piotr Baumgart</em>:</p>
<p>To wtedy relegalizacja, legalizacja właśnie „Solidarności” i kółek będzie miała sens. Czy nie trzeba będzie tak dalece przemodelować, przetworzyć, nadać zupełnie nową formę i treść, czy w tych warunkach także? Czy to nie kryje dodatkowych niebezpieczeństw i nie tworzy znaków zapytania?</p>
<p><em>Głos z sali</em>:</p>
<p>Ponieważ my kierujemy to stanowisko do zespołu pluralizm związkowego, to jest nasze stanowisko, a szczegółami zajmie się tamten „stół”. Więc nie przejmujmy się. To jest tylko nasze stanowisko rolne tutaj. A oni już sobie normy prawne dostosują i wszystkie inne sprawy.</p>
<p><em>Przewodniczący</em>:</p>
<p>Proszę bardzo.</p>
<p><em>Głos z sali:</em></p>
<p>Chciałbym zacząć od tego, że my przygotowujemy materiał, który powinien być strawny. Strawność zależy od tego, kto to będzie konsumował. My to szykujemy dla zespołu pluralistycznego. I ta forma relegalizacji, w myśl tego, co ja słyszałem, chociażby z plenarnego posiedzenia „stołu” i innych, ona nie oddaję ducha tamtych wypowiedzi. Ja nie chciałbym być mądrzejszy od nikogo. I teraz zmierzam do czego? Że myśmy faktycznie wczoraj się w związku również zebrali, mam to prawo powiedzieć, ponieważ dotyczy to nas i mieliśmy chęć, przyznaję, forsować tą relegalizację. Ale był postawiony taki fakt. No, my nie mamy jednoznacznej, jako Kółka, sytuacji. Dla nas jest to sprawa niewygodna, ponieważ relegalizacja, relegalizować które Kółka? te, sprzed 125 lat? Gzy te sprzed stanu wojennego? Czy te sprzed dwóch lat? Cały czas stan prawny się u nas zmienia. I ja tutaj, jesteśmy jak gdyby na tej umowie społecznej naszej organizacji. To nie znaczy, że nie mamy uprawnień. Możemy, ale to nie odpowiada. Bardziej, chciałbym tutaj kończąc wyeksponować tę wypowiedź, że to nie odpowiada duchowi „okrągłego stołu”, który od dwóch tygodni jest w naszym społeczeństwie. I byłbym jednak za zapisem pierwszym, który chciałbym jeszcze poprawić. Który żeśmy zrobili jednak wspólnie, akurat się tak złożyło, że pan profesor był uprzejmy dyktować tą treść. Pan kolega Ślisz uczestniczył tam, no i ja uczestniczyłem. I jeszcze jedna osoba była tak, że wydaje mi się, że to było coś ustalonego.</p>
<p>Dziękuję bardzo.</p>
<p><em>Przewodniczący</em>:</p>
<p>Mam propozycję kompromisową. A może byśmy skreślili słowo: „re”. I byłoby tylko: „w organizacyjnych i prawnych warunkach powstawania i legalizacji związków”.</p>
<p><em>Głos z sali</em>:</p>
<p>A może jeszcze jedno. Można jeszcze jedną propozycję idącą w kierunku, którą pan profesor proponuje. A może by napisać, że jesteśmy za stworzeniem organizacyjnych i prawnych warunków działania związków zawodowych rolników obejmujących zarówno organizacje itd. Jeżeli jesteśmy za stworzeniem warunków działania, to wtedy mieści się w tym wszystko. Zarówno relegalizacja, tworzenie nowych itd.</p>
<p><em>Przewodniczący</em>:</p>
<p>O, niezupełnie jednak, bo działanie może być jako faza następna po powstaniu.</p>
<p>Ale pan Baumgart, proszę.</p>
<p><em>Piotr Baumgart</em>:</p>
<p>Proszę państwa, no cieszę się, że w Kółkach Rolniczych te sprawy były omawiane, ale jednak te decyzje wasze nie obowiązują tego „stołu”. Myślę, że przewodniczący „Solidarności”, Lech Wałęsa, na otwarciu powiedział wyraźnie o relegalizacji. Więc prosiłbym, żeby jednak nie schodzić tutaj poniżej tego, co nasz szef wyraził wyraźnie. Wspólny nasz szef, to znaczy tej strony, przynajmniej. I to było wyraźnie wyartykułowane. Poza tym legalizowanie jest na pewno formą strawną, ale jednak relegalizacja jest bardziej odpowiednią do tego, co jest.</p>
<p>Poza tym jeszcze jedna sprawa. Jeśli chodzi o problem, które Kółka relegalizować, to ja proponuję, żeby w ogóle nie mówić o Kółkach, tylko wrócić do innych organizacji. I wtedy jakie chcecie to sobie stworzycie, prawda? My natomiast wiemy czego chcemy i nie chcielibyśmy od tego odstępować.</p>
<p><em>Przewodniczący:</em></p>
<p>Proszę bardzo, pan sekretarz.</p>
<p><em>Ob. Stanisław Śliwiński:</em></p>
<p>Proponuję rzecz następującą. Ponieważ ten ton kwestii, przepraszam za język, te niuanse prawne, które niosą określone treści oczywiście, tutaj będą trudne do rozstrzygnięcia, jak tu już wcześniej parę razy zauważono, my mamy, tak mnie się wydaje przynajmniej, złożyć deklarację woli, intencji, nie wiem jak to nazwiemy, w każdym razie to, co zawarte w tej treści pierwszej, bez poprawek, sądzę, że jest to na tyle pojemne i wszystkich satysfakcjonujące, że jest do przyjęcia. A ponadto tę kwestie będą rozstrzygane przez zespół pluralizmu związkowego, generalnie, i sądzę, że będzie okazja, żeby - uczestnicy tego „stołu” rolniczego tam będą brali udział - kwestie dokładnie rozważyć i przyjąć, jeśli do tego dojdzie, a sądzę, że dojdzie, wspólne ustalenia.</p>
<p>Proponowałbym w związku z tym przyjąć tę deklarację pierwszą po to, żeby nie wstrzymywać dalszego biegu spraw. Poza tym, sądzę, jeżeliby nie było takiej zgody, to musimy wrócić do spraw wstępnych, po namysłach obustronnych. To zbyt na gorąco, za niewinnymi, prawnicy widzą to lepiej sformułowaniami, kryją się odpowiednie treści brzemienne w skutki. W związku z tym jeżeli nie będzie zgody, nie byłoby zgody naszych partnerów, proponuję pozostawić tę kwestię do piątku i jeszcze raz byśmy do tego wrócili. No, niestety.</p>
<p><em>Przewodniczący</em>:</p>
<p>Jeśli wolno. A ja teraz po namyśle dochodzę do wniosku, że to co pan proponował nie było wcale takie nie do przyjęcia. Czy można by zrobić tak?</p>
<p>Jesteśmy za stworzeniem organizacyjnych i prawnych warunków działania związków zawodowych. I nie będziemy przesądzali ten sposób, że to od nowa, czy od relegalizacji, czy działania, byłoby tak możliwe?</p>
<p>Czyli w takim razie, ja może na wszelki wypadek przeczytam jeszcze raz, żeby było wiadomo pod czym się podpisujemy i byłoby tak:</p>
<p>„Po szerokiej wymianie poglądów na temat pluralizmu związkowego uczestnicy podzespołu rolniczego wyrażają zgodnie następujące stanowisko. Jesteśmy za stworzeniem organizacyjnych i prawnych warunków działania związków zawodowych rolników obejmujących zarówno organizacje związkowe ''Solidarność”, jak i Kółka Rolnicze oraz wszelkich innych organizacji rolniczych, które utworzą rolnicy zgodnie ze swoją wolą”.</p>
<p>I potem reszta tak, jak była. Tak? Dobrze.</p>
<p>W takim razie ja z zadowoleniem twierdzę, że...</p>
<p><em>Ob. Kazimierz Grzesiak</em>:</p>
<p>Ja przepraszam, w kwestii takiej organizacyjnej. Panowie przewodniczący, ja rozumiem ja wiem, że my wszyscy tutaj przychodzimy, to pierwsze spotkanie jest trudne, jest trudne dla was, jest trudne dla nas. Każdy przychodzi z jakimś obciążeniem psychicznym, jesteśmy normalni, kochamy i nienawidzimy, ale przecież intencja jest taka, żebyśmy tu konstruktywnie podziałali.</p>
<p>I dlatego chciałbym panów przewodniczących prosić, żebyśmy ustalili system, w którym wyłaniać będziemy zespoły redakcyjne. Jaki to będzie system, to jest nasza sprawa. Ustalmy to w jaki sposób? Ale żebyśmy zawierzyli tym ludziom, których desygnujemy do zespołu redakcyjnego. I jeżeli oni przedstawiają w naszym imieniu stanowisko, no to żebyśmy ich uszanowali. No, bo ja chciałbym szanować moich kolegów, którzy tu ze mną siedzą, również uważam, że szacunek należy się i tym których wy desygnujecie.</p>
<p>Z tego względu gorąca prośba, panie profesorze Stelmachowski. Żebyśmy ustalili, że każdy temat, który kończymy, powołujemy zespół redakcyjny, tu na tej sali ogłaszamy kto wchodzi z jednej, kto wchodzi z drugiej strony. Wypracowanie tego zespołu poddajemy pod obrady wszystkich, tekst dyskutujemy. Po prostu chciałbym, żeby nie było tego osądu moralnego, który już tutaj tak nieprzyjemnie tutaj tak zabrzmiał. Ja po prostu chciałbym, by ci, których my ustalimy do prezentowania naszego stanowiska, żeby oni się czuli, że oni mają te uprawnienia. Żebyśmy tak po nowemu próbowali trochę podziałać. Tym apelem kończę. I proszę jeszcze, żebyśmy ustalili sobie jakie tematy będziemy omawiać w piątek, żebyśmy znowu nie mówili o wszystkim tylko żebyśmy zmierzali do celów, które żeśmy sobie wyznaczyli.</p>
<p><em>Przewodniczący:</em></p>
<p>Dziękuję bardzo. Oczywiście my sobie w naszych ramach to rozważymy. Ja jestem za osobiście.</p>
<p>Gdy chodzi o ciąg dalszy, dokończymy ten dział ekonomiczny, bo jeszcze chciałbym doprowadzić osobiście do sprawy uzgodnienia co do demonopolizacji i co do kredytów, podatków. A potem byśmy poszli na te sprawy infrastrukturalne - restrukturalizacji. Tak że byśmy przejechali do końca.</p>
<p>Rozumiem, że jest consensus co do tego stanowiska.</p>
<p>Dziękuję wszystkim bardzo. Spotykany się w piątek o godzinie 10.30 na dole. Następne posiedzenie jest propozycja, 27 lutego. Mam nadzieję, że ostatnie, jeżeli dobrze pójdzie, nie? To się okaże. Dziękuję wszystkim.</p>
<p>Następnie już zgodnie z kolejką obejmie berło pan sekretarz Śliwiński, w piątek rano.</p>
<p>W ten sposób ja jako dyskutant będę mógł coś powiedzieć.</p>
