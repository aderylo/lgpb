<p>KORPUS= Obrady Okrągłego Stołu</p>
<p>ZESPÓŁ= Podzespół do spraw Ekologii</p>
<p>TYTUŁ= STENOGRAM z czwartego posiedzenia Podzespołu do spraw Ekologii</p>
<p>DATA= 24 lutego 1989 r.</p>
<p>SYGNATURA= 9540/6</p>
<p>INW= 46076</p>
<p>TEKST= </p>
<p>Stenogram z obrad Podzespołu do spraw Ekologii z dnia 24 lutego 1989 roku.</p>
<p>Obradom <em>przewodniczyli</em> ob. ob. <em>Jerzy Kołodziejski</em> i <em>Stefan Kozłowski.</em></p>
<p><em>Jerzy Kołodziejski:</em></p>
<p>Rozpoczynamy nasze posiedzenie. W dniu dzisiejszym zakończyć byśmy musieli jeszcze niektóre sprawy dotyczące dyskusji nad siedemnastoma punktami przyjętymi do dyskusji. Natomiast od godziny 12-tej weszlibyśmy w odrębny problem, który prawdopodobnie zajmie nam cały czas, aż do końca naszych obrad. Jest to problem rozwoju energetyki jądrowej. Czy akceptujecie państwo taki porządek obrad? Proszę.</p>
<p><em>Stefan Kozłowski:</em></p>
<p>Proszę Państwa! Zanim przejdziemy do kolejnych punktów naszych obrad chcielibyśmy złożyć dwie interpelacje w sprawie dnia wczorajszego. Jedna dotyczyłaby zakresu i formy, treści, tak zwanej małej nowelizacji, o której wczoraj mówiliśmy. Koledzy przejrzeli materiały, które wczoraj dostaliśmy ze strony ministerstwa. Jest pewna propozycja uzupełnień nowej nowelizacji.</p>
<p>Jest jeszcze druga sprawa pewnych uwag do wypowiedzi prasowych, które by tutaj przedstawił kolega Mikłaszewski.</p>
<p>Pierwszą sprawę proponuję, żeby zreferował kolega Kostrzewa.</p>
<p><em>Ryszard Kostrzewa:</em></p>
<p>Proszę państwa?</p>
<p><em>Andrzej Gniazdowski:</em></p>
<p>Czy można ten punkt przełożyć na godzinę 12-tą dlatego, że około dwunastej przyjdzie nasz dyrektor Departamentu Prawnego. Sądzę, że jest to kompetentna osoba, aby odpowiadała na państwa pytania, czy wyjaśniała wątpliwości?</p>
<p><em>Stefan Kozłowski:</em></p>
<p>Sądzę, że byłby potrzebny ten ekspert.</p>
<p><em>Jerzy Kołodziejski:</em></p>
<p>Zgoda. Czyli sprawa druga, bardzo proszę pan Mikłaszewski.</p>
<p><em>Aureliusz Mikłaszewski - „Solidarność”:</em></p>
<p>Chciałbym się ustosunkować do wypowiedzi, jakie można przeczytać w dzisiejszej prasie. Na ich powstaje u czytelnika złudne wrażenie, że wszyscy dobrze chcieli, tylko coś, jakaś enigmatyczna biurokracja przeszkodziła.</p>
<p>Pani profesor Hager-Małecka, przewodnicząca Sejmowej Komisji Ochrony Środowiska, w dzisiejszym „Życiu Warszawy” mówi tak: „przecież myśmy to wszystko już przerabiali. Każdy z dyskutowanych teraz problemów ochrony środowiska był na porządku dziennym poselskich komisji, poprzedniej i obecnej kadencji”. I dalej, w tym samym tonie. „Cóż z tego”, to jest już mój komentarz, skoro stan środowiska się pogarsza, a obywatel ma w praktyce zamkniętą drogę nawet dla informacji. Wczoraj pan profesor Wierzbicki dał przykład jak Ministerstwo Ochrony Środowiska dało lekcję obywatelskiego wychowania, wypraszając młodzież z ministerstwa przy pomocy woźnych.</p>
<p><em>Głosy z sali:</em></p>
<p>Chyba nie Ministerstwa Ochrony Środowiska?</p>
<p><em>Aureliusz Mikłaszewski:</em></p>
<p>Przepraszam. Rolnictwa. Tę wypowiedź chciałbym zilustrować innym przykładem. Wydawać by się mogło, że przynajmniej Sejm powinien stawać na wysokości zadania. Tymczasem posłowie swoją postawą zrażają sobie ludzi, a najciemniej jest pod latarnią. Poseł w wywiadzie dla „ITD”, numer 29, z lipca ubiegłego roku, tak pyta dziennikarka, cytuję dosłownie: „na przykład we Wrocławiu, gdzie Wojewódzka Rada Narodowa podjęła na jesieni 87 decyzję o zamknięciu Huty „Siechnice”, największego truciciela Wrocławia. Ministrowie Ochrony Środowiska i Przemysłu uznali, że decyzja WRN jest bezprawna i pochopna”. Czy to wymaga komentarza? Odpowiedź pani profesor, przewodniczącej Komisji Ochrony Środowiska, cytuję: „nie jest prawdą, że Huta „Siechnice” już dzisiaj zagraża zdrowiu mieszkańców Wrocławia. Dwukrotnie badały tę sprawie dwie instytucje naukowe i nie wykazały, by woda pitna, bo o nią głównie chodzi, była skażona. Takich hut, także na Śląsku jest dużo. Sprawę „Siechnic” rozważaliśmy dwukrotnie i oglądaliśmy tam na miejscu wszystko”. Czy może pani powtórzyć to raz jeszcze, pyta zdziwiona dziennikarka? „Powtarzam, na dzień dzisiejszy huta nie zagraża zdrowiu ludności Wrocławia. Skąd zatem taka determinacja wrocławskich radnych. A stąd, że dziś dużo ludzi domaga się różnych rzeczy. Jak wspomniałam, takich zakładów w Polsce jest wiele”.</p>
<p>Nie będę tu omawiał całej masy opracowań stwierdzających jednoznacznie [nieczytelne] w sposób wyjątkowo wysoki. Chodzi mi o coś innego. Taka wypowiedź, zajęcie takiego stanowiska, powoduje, że społeczeństw żywi do władz i wybranego z klucza Sejmu uzasadnioną nieufność. Powiem więcej, takie działania w efekcie godzą w zdrowie, w tym wypadku mieszkańców wsi Siechnice, gdzie legalnie na raty morduje się ludzi i truje mieszkańców Wrocławia.</p>
<p>Z tym trzeba po prostu raz na zawsze skończyć i zaufanie odbudować. A dzisiaj, nie udawać, że wszyscy dobrze chcieli, bo po prostu ministerstwo nie spełniało swojej roli, Sejm reprezentował interesy rządzącej partii, będąc, jak wykazałem na powyższym przykładzie, głuchy na głos społeczeństwa.</p>
<p>Mam konkretną propozycję, która powinna wyjść z „okrągłego stołu” i zamknąć sprawę Huty „Siechnice”, by nasze obrady jakoś uwiarygodnić w oczach społeczeństwa, by się one czymś konkretnym, dla społeczeństwa, czymś namacalnym na poszczególnych etapach mogły skończyć, proponuję, by nasz „stolik” ekologiczny przyjął takie, taką uchwałę:</p>
<p>„istnienie Huty „Siechnice” w strefie specjalnej ochrony ujęć wody pitnej jest wyjątkowo drastycznym przykładem zagrożenia w samym źródle życia oraz pogwałceniem ustaw chroniących środowisko i obywateli PRL. Ze względu na dobro załogi huty, mieszkańców jej okolicy, a także aglomeracji wrocławskiej należy natychmiast zamknąć hutę”.</p>
<p><em>Stefan Kozłowski:</em></p>
<p>To wszystko, tak?</p>
<p><em>Aureliusz Mikłaszewski:</em></p>
<p>Dziękuję.</p>
<p><em>Jerzy Kołodziejski:</em></p>
<p>Czy ktoś ze strony rządowej chciałby na ten temat powiedzieć coś, czy nic? Jeśli nie, to ja chciałbym złożyć taki komentarz, że oczywiście każdy ma prawo do wypowiedzi własnych i własnych uwag i komentarzy.</p>
<p>Pani poseł Hager-Małecka, nie ma jej dzisiaj tutaj, sama powinna odpowiedzieć na to, co do prasy podawała. Nie sądzę jednak, żeby to miało wiele wspólnego z naszymi obradami. Pan wybrał jedną wypowiedź, a jestem w stanie jeszcze dzisiaj przynieść setki wypowiedzi wprost przeciwnych, siedzących tu przy „okrągłym stole” ekspertów i członków zespołu strony rządowej. Wypowiedzi, które broniły w sposób bezkompromisowy wszystkich spraw ochrony środowiska, więc ja uważam, że jeśli pójdziemy na takie intencjonalne wybieranie wypowiedzi do niczego nie dojdziemy. To zaostrza sytuację przecież. Linia podziału nie przebiega tutaj, jeśli chodzi o ochronę środowiska między ławą rządową a ławą „Solidarności”. Po obu stronach są różne opcje. I proekologiczne i antyekologiczne. Ja nie chciałbym wskazywać na opcje antyekologiczne, które nie pokrywają się ze stanowiskami politycznymi albo zajmowanymi tutaj stanowiskami. Są one po prostu po obu stronach. Nie sądzę, żeby to było potrzebne dla atmosfery naszych obrad, dla konstruktywnego rozwiązywania problemów, którymi się zajmujemy. Tak że proponuję, żeby nie brać pod uwagę tego rodzaju interpelacji. No, oczywiście, możemy włączyć to, włączymy do protokołu naszych obrad, ale z tego nie można wyciągać żadnych konsekwencji.</p>
<p>Co zaś do oceny naszych obrad. Każdy z członków „okrągłego stołu” ma prawo do własnych ocen. Jeśli nie wyraża tego przewodniccy strony rządowej, to są to prywatne oceny poszczególnych członków „okrągłego stołu”. I tak bym traktował wypowiedź pani Hager-Małeckiej. Ja również mógłbym mieć wiele zastrzeżeń do różnych wypowiedzi strony opozycyjno-solidarnościowej. Nie robię tego dla utrzymania odpowiedniej atmosfery obrad, bo uważam, że jest to niepotrzebne. Gdybyście państwo mieli pretensje do moich wypowiedzi, sygnowanych przez Polską Agencję Prasową, to zmieniałoby postać rzeczy. Swoje wypowiedzi staram się utrzymać w tonie, w jakim tutaj rozmawiamy. I tylko to jest reprezentatywne dla naszych obrad. Wszystko inne są to prywatne wypowiedzi poszczególnych członków „okrągłego stołu”, do których proponuję nie wnosić żadnych pretensji. Bo zasypiemy się pretensjami, ja nawet nie czytałem dzisiejszej prasy, nie wiem, co tam w niej było. I nie mogę, jestem bezradny, nie mogę nic odpowiedzieć na ten temat. Proponuję zatem tę sprawę, no, nawołuję do tego, żeby tę sprawę tak skwitować.</p>
<p>Co zaś do Huty „Siechnice”. Huta „Siechnice”, jej lokalizacja i propozycja odbudowy Huty „Siechnice” w tym miejscu, w którym jest była przedmiotem wielu posiedzeń różnych organizacji ruchu ekologicznego. Była przedmiotem walki społeczeństwa i rady narodowej tamtego terenu o likwidację tej huty. Była przedmiotem również wystąpień ulicznych, manifestacji. Nie znam organizacji ekologicznej, która by zachowała się w sposób obojętny w sprawie Huty „Siechnice”. Organizacje ekologiczne, do których sam należę, jestem jej wiceprzewodniczącym, mianowicie, Ekologiczny Ruch Społeczny, podjęła w sprawie Huty „Siechnice” zdecydowane działania. Ona to spowodowała stanowiska rządu w sprawie Huty „Siechnice”, pomagając społeczności lokalnej w załatwieniu sprawy.</p>
<p>Wypowiedź pani profesor Hager-Małeckiej jest dla mnie tutaj wypowiedzią, no, na jej własne konto. I to jest, tak chciałbym ją traktować. Wielu z nas tutaj, ja znam poglądy przecież, siedzi koło mnie profesor Andrzejewski, który w tych naszych protestach brał również udział tak, że wielu z nas jest tutaj zdania, mają zdanie zdecydowane, że Hutę „Siechnice” trzeba po prostu zlikwidować, że nie ma mowy o jej lokalizacji w tym miejscu.</p>
<p>Więc biorąc pod uwagę ten stan rzeczy, jaki jest, z Hutą „Siechnice”, można, oczywiście, w naszym stanowisku wesprzeć działania społeczności lokalnej, rady narodowej i usiłowania ruchu ekologicznego w celu likwidacji Huty „Siechnice” ostatecznie i bezapelacyjnie. Ja znam dokładnie, problem tej huty, bo się tym zajmowałem i twierdzę z całą stanowczością, że nie ma mowy o żadnej modernizacji, o żadnym zostawieniu tej huty w tym miejscu. Nic to nie da. Po prostu trzeba ją zlikwidować. Ona musi umrzeć śmiercią naturalną, ulec pełnej dekapitalizacji. A budowa huty, jeśli jest taka potrzeba gospodarki narodowej, trzeba zrobić w innym miejscu.</p>
<p>Nie mówię to jako przewodniczący strony rządowej. Być może stanowiska rządu w tej sprawie jest inne. Nie chcę zatem brać odpowiedzialności za rząd, ale mówię w imieniu działaczy ekologicznych, którzy towarzyszą delegacji rządowej. I w swoim własnym imieniu. Tak widzę sprawę Huty „Siechnice”.</p>
<p>Gdybyście panowie chcieli, uważali za stosowne, wydanie takiego apelu, czy stanowiska, to w tej sprawie moglibyśmy z całą pewnością dyskutować i nie wiem, czy byłyby różnice zdań. Sądzę, że nie byłoby.</p>
<p>Proszę państwa, zgodnie z propozycją, którą wczoraj złożyłem, ja chciałbym powiedzieć, że dobrze byłoby abyśmy w kilku ważnych sprawach opracowali swoje stanowiska. Jest kilka spraw. Huta „Siechnice”, jest Szeroki Ostrów w województwie suwalskim, jest z tego co rozmawiałem z profesorem Juchnowiczem, problem Krakowa. Trzeba, jest kilka spraw, które nie zostały załatwione albo jest obawa, że zostaną źle załatwione, w stosunku do nich wydać odpowiednie oświadczenia, zgłosić odpowiednie stanowisko. Proponuję, żeby to robić w formie odrębnego stanowiska, nie wchodzącego w nasz pakiet negocjacyjny.</p>
<p>Proszę bardzo, profesor Kozłowski.</p>
<p><em>Stefan Kozłowski:</em></p>
<p>Dziękuję bardzo. Przyjmujemy tę propozycję i przygotujemy na przyszły tydzień takie stanowisko w sprawie tych najważniejszych spraw. Proponuję przejście do następnych punktów, to znaczy z opuszczeniem punktu 16-tego, do punktu 17-tego.</p>
<p><em>Jerzy Kołodziejski:</em></p>
<p>Proszę bardzo, przechodzimy do punktu 17-tego. Czy są różnice w stanowiskach strony rządowej i strony „Solidarności” w tej sprawie? Zdaję się, że nie ma. Proszę bardzo ekspertów obu stron. Proszę bardzo.</p>
<p><em>Bogusław Gołąb:</em></p>
<p>Trzeba sobie uzmysłowić, że istniejąca, bo proponowany zapis do małej nowelizacji, który głosi: ustanowienie zakazu sprowadzania do kraju wszelkich odpadów, jest za bardzo wąski. Proponowany przez nas zapis, który wszyscy mają przed sobą, daje jednocześnie możliwość ścigania z urzędu sprawców takiej działalności. Ale ta kwestia ma jeszcze swoje odzwierciedlenie w kwestii kraju. Dlatego, że trzeba ograniczyć obszary niszczenia kraju przeznaczone na wysypiska śmieci komunalnych. Czy to ograniczyć na rzecz wprowadzenia segregacji albo utylizacji, czy innego sposobu kompostowania odpadów.</p>
<p>Dziękuję.</p>
<p><em>Jerzy Kołodziejski:</em></p>
<p>Dziękuję bardzo. Proszę bardzo, kto jeszcze? Bardzo proszę.</p>
<p><em>Radosław Gawlik:</em></p>
<p>Wczoraj zadzwonił do mnie przyjaciel z Wrocławia informując mnie, że w zachodnio-niemieckiej gazecie „Rheinischer Merkur” z 3 lutego 89 roku, pojawiła się nowa informacja o tajnych rokowaniach, które się toczyły od 16 sierpnia do 3 listopada, dotyczących składowania na Górnym Śląsku szlamów z Renu. Miano tu przywozić 600 do 900 tysięcy ton szlamu według tego artykułu. Warunki finansowe 30 marek za tonę, z tym, że należność końcowa, którą Polska miałaby uzyskać byłaby dziesięciokrotnie niższa niż wymnożona tysięcy ton przez kwotę marek za tonę, o około miliona do półtora miliona dolarów. Tu dziennikarze się zapytywali, kto przejmuje resztę tych pieniędzy? To jest drobna sprawa w tej materii. I to jest kontrakt podobno zawarty. Dwa pociągi dziennie, które przyjeżdżałyby do Polski.</p>
<p>Je chcę się spytać Ministerstwa Ochrony Środowiska, które jak się zorientowałem wczoraj, za to wszystko odpowiada, bardzo szybko odpowiada na tego rodzaju pytania, czy to jest jakaś nowa sprawa? Czy to być może wynika, czy też dziennikarze się pomylili? Chodzi po prostu o wyjaśnienie, bowiem podobna sprawa była z Bełchatowem. Myśmy to sprawdzali. Pojechał tam człowiek z Ruchu Wolności Pokój sprawdzić czy te szlamy są przywożone, bo dziennik BBC doniósł w połowie stycznia mniej więcej, że codziennie dwa pociągi szlamów toksycznych, właśnie z Bremy, odpadów z portu są przywożone do Bełchatowa, nie Bełchatowa, a raczej do Turowa i składowane w tych odkrywkach węgla brunatnego. Pojechał tam uczestnik Ruchu Wolność i Pokój sprawdzić to. Nie jest to prawdą. W związku z tym pytam, czy chodzi o tę samą sprawę, czy jest jakaś inna sprawa, inna lokalizacja? To jest pytanie do Ministerstwa Ochrony Środowiska. Dziękuję.</p>
<p><em>Jerzy Kołodziejski:</em></p>
<p>Dziękuję bardzo. Bardzo proszę, czy jesteśmy w stanie odpowiedzieć w tej chwili? Proszę bardzo.</p>
<p><em>Jan Kłopotowski - Ministerstwo Ochrony Środowiska:</em></p>
<p>Rzeczywiście, jeden z kontrahentów państw zachodnich zwrócił się do władz wojewódzkich, województwa jeleniogórskiego, z propozycją składowania tego rodzaju odpadów w odkrywce turoszowskiej. Sprawa była przedmiotem następnych rozważań, nawet w pewnym momencie robiono sobie nawzajem określone nadzieje. Ministerstwo, po otrzymaniu informacji o tego rodzaju rozmowach, oficjalnym listem zaprotestowało pod adresem wojewody przeciwko tym transakcjom. Wojewoda się wycofał. Są na to oficjalne dokumenty. Dalsze kontakty nie będą kontynuowane.</p>
<p>Dziękuję.</p>
<p>Jeśli chodzi o zapis proponowany. Ze strony naszej byśmy proponowali rozważyć, czy nie wykreślić z proponowanego zapisu słowa: „toksyczne”. Nam chodziło o wyeliminowanie z importu wszystkich odpadów, nie tylko toksycznych. Po cóż zostawiać ten nurt, przecież z doświadczenia wiemy, że wśród innych, pozornie nietoksycznych, można z powodzeniem przetransportować również takie, o których nam się nie śni. Proponujemy być konsekwentni i iść zdecydowanie dalej, niż ten zapis się proponuje.</p>
<p><em>Jerzy Kołodziejski:</em></p>
<p>Dziękuję bardzo. Proszę bardzo.</p>
<p><em>Radosław Gawlik:</em></p>
<p>Jestem upoważniony do zapytania się o dwie sprawy. Dostaliśmy z Amsterdamu, od tamtejszego Ruchu Zielonych, który uświadamia nas, że władze Amsterdamu prowadzą rozmowy z Gdańskiem, z pewnymi przedstawicielami Gdańska, na temat składowania odpadów na terenie Gdańska. To jest około 50 - 60 tysięcy ton rocznie.</p>
<p>I druga sprawa. RFN chce, nieodpłatnie, jak to się nazywa, przekazać prawdopodobnie do Pucka pewną ilość olejów, które są zanieczyszczone, pozostałe po jakichś syntezach chemicznych. I te rozmowy są o wiele bardziej zaawansowane w szczeblu. Tak że istnieje prawdopodobieństwo, że ten olej, jako olej opałowy może się znaleźć w Polsce. W związku z tym prosiłbym, jeśli można, na przyszły tydzień taką odpowiedź, jak ta sprawa wygląda? I czy w stosunku do ewentualnych takich faktów Prokuratura po prostu będzie występowała z oficjalnym oskarżeniem? To jest jedno pytanie.</p>
<p>A drugie, do panów przewodniczących. Czy nie można zaapelować do ludności, tutaj mam na myśli przede wszystkim celników i portowców, żeby sprawy takie, nawet anonimowo, zostały na ręce „stolika” przekazane, wszystkie doniesienia i informacje. Dlatego, że my się dowiadujemy z bardzo wielkim opóźnieniem o tych faktach i niekiedy to może już jest za późno. Tak, jak to było w przypadku tych 50 beczek jakichś toksycznych substancji przywiezionych z Austrii.</p>
<p><em>Jerzy Kołodziejski:</em></p>
<p>Dziękuję bardzo. Rozumiem, że wyjaśnienie powinno być przygotowane przez ministerstwo w tej sprawie.</p>
<p><em>Głos z sali:</em></p>
<p>Proszę bardzo, mogę wyjaśnić.</p>
<p><em>Jerzy Kołodziejski:</em></p>
<p>Może pan już teraz. Proszę bardzo panie dyrektorze.</p>
<p><em>Głos z sali:</em></p>
<p>Pragnę poinformować, że dosyć często jesteśmy powiadamiani o pojawianiu się w dziennikach zachodnich rozmaitych informacji o tym, co się w Polsce w zakresie importu odpadów dzieje. Jak do tej pory żadna informacja nie była prawdziwa. Za każdym razem informujemy nasze placówki zagraniczne o naszym stanowisku. Ma wszelki wypadek Minister Ochrony Środowiska przestrzegł wszystkich wojewodów, nie tylko jeleniogórskiego, który miał najdalej zaawansowane kontakty w tym zakresie, aby nie podejmowali się spraw nawet gdyby taka okazja się zdarzyła.</p>
<p>Jeśli chodzi o oleje z RFN-owskie, jest to kwestie już nieaktualna. Była propozycja pod adresem naszego przemysłu cementowego, aby doświadczalnie spróbować spalić pewną próbkę, która mogłaby wskazywać na możliwość wykorzystywania tych przeterminowanych surowców przy spalaniu, ale tylko w przemyśle cementowym. Na zapytanie, co o tym sądzimy obwarowaliśmy to tak ogromnymi uwarunkowaniami, plus dużo wątpliwości ze strony władz wojewódzkich, spowodowało, że impreza niedoszła do skutku. Kontrahenci zrezygnowali z dalszych działań w tym zakresie.</p>
<p>Dziękuję.</p>
<p><em>Jerzy Kołodziejski:</em></p>
<p>Dziękuję bardzo.</p>
<p>Pan Mikłaszewski</p>
<p><em>Aureliusz Mikłaszewski:</em></p>
<p>Czy ministerstwu znany jest następujący mechanizm zaśmiecania kraju? Ktoś, dajmy na to, z krajów zachodnich, ogłasza, że przyjmie odpady w kontenerach, za ileś tam, za jakąś kwotę. Te odpady są gromadzone, potem zakłada się spółkę w Polsce, wynajmuje jakieś stare szopy, beczki z odpadami przewozi do Polski pod pozorem sprowadzanych potrzebnych do produkcji na przykład produktów. Potem spółka podupada, plajtuje, czy zwija interes, majątek na licytację, śmieci zostają w Polsce. Taki przypadek już jest. Mamy około 150 beczek z odpadami chemicznymi po produkcji lakierów. Znajdują się one w halach, w Malczycach, w halach po Zakładach Celulozy Słomowej.</p>
<p>Jak ministerstwo w stosunku do tego procederu ma zamiar się odnieść w przyszłości?</p>
<p><em>Jerzy Kołodziejski:</em></p>
<p>Dziękuję bardzo. Proszę o odpowiedź panów z ministerstwa.</p>
<p><em>Jan Kłopotowski:</em></p>
<p>Służę. Zdarzył się w ostatnich miesiącach przypadek, że dwóch prywatnych pośredników nawiązało kontakt z dwoma prywatnymi rzemieślnikami, którzy świadczą usługi w zakresie usług lakierniczych, samochodowych, oferując możliwość wykorzystania przeterminowanych odpadów lakierniczych z Austrii, po prostu w procesie produkcji, w procesie świadczenia nam usług samochodowych. W niektórych przypadkach, w niektórych partiach, wykorzystali, oczywiście transport TIR-em, po to, żeby doprowadzić do warsztatów rzemieślniczych w kilku punktach kraju, dostarczyć tego rodzaju beczki. Nie jest to 150, bo w samym województwie łódzkim 170, w kilku punktach również. Jest to w sumie kilkadziesiąt ton, z tym, że w przypadku Łodzi jest to przypadek najskrajniejszy, bowiem ta przesyłka wcale nie zawierała to, co miała zawierać.</p>
<p>Jak ekspertyza „Polifarbu” z Bielska-Białej, bo i tam również trafiła pewna partia, okazało się, że te popłuczki, które trafiły, na przykład, na teren województwa bielskiego, nadają się do wykorzystania w procesie produkcji. A więc nie były to klasyczne odpady.</p>
<p>Natomiast to, co w Łodzi, jest to rzeczywiście rzecz, że trzeba być bardzo wyczulonym na tego rodzaju transakcje, bo pod oficjalnym szyldem transportu określonego towaru przywieziono tam stare opakowania, gruz, różne rzeczy, w szczelnych co prawda opakowaniach, ale zawartość była nie taka, jak list przewozowy świadczył.</p>
<p>Oczywiście, zainteresowania tym tematem przekroczyły zasięgi naszego ministerstwa. Powiadomiono również o tym Urząd Ceł, prezesa, który zobowiązał się odpowiednio uczulić swoje służby celne, aby bardziej były wrażliwe na przewóz tego rodzaju rzeczy. Minister Spraw Wewnętrznych został poinformowany. Minister Handlu Zagranicznego, Rynku Wewnętrznego, bo chodzi o rzemieślników prywatnych. Wszyscy przyjęli ze zrozumieniem chęć współpracy, aby te przypadki były incydentalne.</p>
<p>Jak powiedziałem, również i ten przypadek został przedstawiony wojewodom jako pewien precedens. Natomiast jeśli chodzi o tych panów, którzy pośredniczyli w przywozie, są w stanie procesu sądowego z tymi, wobec których nie wywiązali się z umów na dostarczenie towaru przydatnego rzekomo do produkcji, a towaru, który nie nadawał się do wykorzystania. W przypadku, to jest przypadek Lodzi, w przypadku innych województw, jest to sytuacja, w której rzemieślnicy rezygnują z dalszych kontaktów z tym panem. Wszystkie materiały sprowadzone w ten sposób są pod kontrolą w tym sensie, że wiadome są sposoby składowania. One są składowane na terenie prywatnym posesji w zamkniętych pojemnikach, na betonowym podłożu, wyliczone są opłaty za składowanie i panowie rzemieślnicy, którzy to mają, mają określone przez terenowe organy do spraw ochrony środowiska, warunki przechowywanie tego do czasu kiedy zostaną one przez sprawcę tego transportu usunięte.</p>
<p>Dziękuję.</p>
<p><em>Jerzy Kołodziejski:</em></p>
<p>Dziękuję bardzo. Bardzo proszę pana profesora Wierzbickiego.</p>
<p><em>Zbigniew Wierzbicki:</em></p>
<p>Proszę państwa, mnie się zdaje, że my się spotykamy z takim szerszym zjawiskiem, który będzie narastać. O tym była zresztą wspomniana mowa wczoraj, o tym ekologicznym kolonializmie. Będą różne próby traktowania Polski jako kraj trzeciego świata, wykorzystując jego trudną sytuację ekonomiczną i słabość władz. Trzeba tak powiedzieć. Słabość szczebli terenowych, ich miękkość, podatność na różnego rodzaju argumenty. A nawet na zaproszenia za granicę itd.</p>
<p>Ja tutaj jestem wdzięczny przedstawicielowi Ministerstwa Ochrony Środowiska, który tak rzeczowo odpowiada i popieram jego wniosek o wykreślenie tego pojęcia, toksyczne, lecz w ogóle odpady, z zapewnieniem co do uczulenia różnych naszych instancji, również służb celnych na to zjawisko, ale jednocześnie chcę podkreślić, że w tym ekologicznym kolonializmie są nie tylko odpady, ale będą próby wykupywania najpiękniejszych krajobrazowo obszarów przez obcy kapitał na to, żeby stawiać tam różnego rodzaju dochodowe przedsiębiorstwa, powiedzmy hotele lub coś innego, i wyciągnąć z tego jakieś zyski, co już jest niemożliwe, czy trudne bardzo w innych krajach. Bo jak wiemy, w Hiszpanii betonem już niemal całe wybrzeże morskie zostało zabudowane.</p>
<p>Otóż ja bym prosił, żeby można było tutaj, prosiłbym przedstawiciela Ministerstwa Ochrony Środowiska jednak prosić o to, by również nam wyjaśnił sprawę hotelu, czy projektu hotelu na Śniardwach. To nie trzeba mówić nad brzegiem, nie w Śniardwach, w jeziorze, na półwyspie. Bo zaczynają się wokół tego kombinacje, bardzo charakterystyczne dla okresu stalinowskiego. Bardzo charakterystyczne. Gdzieś dowiedzieliśmy się, że jest jakieś pismo wysokiego urzędnika z Warszawy, ministra, czy wiceministra, do Rady w Piszu, który to popiera. Jest w to wojewoda w jakiś sposób zaangażowany, może nieoficjalny, ale niewłaściwy z uwagi na jego funkcję. Wczoraj była audycja, przepraszam, przedwczoraj, audycja była w telewizji na temat tego hotelu, która miała mówić o konferencji PZPR, a mówiła o czym innym. Ale to wszystko wygląda bardzo niepokojąco. Opinia jest tym już rzeczywiście poruszona. I my byśmy nie chcieli, nie chcielibyśmy stosować tych form protestu, które trzeba było stosować w poprzednim okresie wobec takiego półbezprawnego, bo to nie można powiedzieć, że jest to bezprawne, ale półbezprawne działanie omijanie przepisów, różne kombinacje itd., zaskakiwanie społeczeństwa. I dlatego, jeżeli można tutaj otrzymać jakąś wyczerpującą wiadomość, jak ta sprawa się przedstawia, czy Ministerstwo Ochrony Środowiska nie ma tutaj żadnego wpływu?</p>
<p><em>Jerzy Kołodziejski:</em></p>
<p>Dziękuję bardzo. Bardzo proszę o odpowiedź panów z ministerstwa.</p>
<p><em>Jan Kłopotowski:</em></p>
<p>Nadal. Nie powiem, żeby ministerstwo w świetle dotychczas obowiązującego prawa było całkowicie bezradne. Natomiast do tej pory jeszcze z punktu widzenia ostatecznych kompetencji ministerstwo nie jest na tym etapie, żeby musiało wkraczać. Z jakiego powodu? Oczywiście, niezależnie od tego Minister Ochrony Środowiska już sprzeciwił się oficjalnym dokumentem pod adresem wojewody, po to tylko, aby tam nie potęgować tych niezdrowych zapędów. Żeby uprzedzić jakie będzie stanowisko w dalszym ciągu ministra. Nie ukrywać za zasłoną swojej postawy. Żeby nie udawać, że się nie wie o co chodzi.</p>
<p>Rzeczywiście cała inicjatywa rozpoczęła się, jak zwykle w tego rodzaju przypadkach od dołu. Bo najlepiej jest zachęcić najpierw społeczność miejscową, a potem władzę skusić tym mirażem tych efektów tego polskiego Monte Carlo. Najpierw rozpoczęto od gminy Pisz. Tara społeczność wypowiedziała się prawie jednomyślnie za inicjatywą inwestowania. Cały ten teren jest w granicach Mazurskiego Parku Krajobrazowego. Co z tego wynika? Wynika, że są tam określone ograniczenia możliwości inwestowania. Te ograniczenia określone są w uchwale Wojewódzkiej Rady Narodowej w Suwałkach, oczywiście i w Olsztynie, bo park jest międzywojewódzki, ale w tym przypadku chodzi o teren należący do jurysdykcji rady narodowej w Suwałkach. W związku z tym jeśliby trzeba rozpoczynać dalsze oficjalne działania inwestycyjne rada narodowa, która powołała tam między innymi Park Krajobrazowy, w moim przekonaniu nie tylko suwalska, ale olsztyńska również, bo jest to, że tak powiem, działanie wspólne. Ale umówmy, się, że na razie Suwałki są zainteresowane, musi uchwalić zmianę warunków korzystania z tego terenu. A jeszcze lepiej, zmienić granice parku. To wtedy ten teren wypada spod tych ograniczeń inwestycyjnych.</p>
<p>Twierdzę, wracam do swojej myśli początkowej, że ministerstwo tu w tym przypadku nie byłoby bezradne, to wtedy będziemy się starali tę inwestycję traktować jako szczególnie uciążliwą dla środowiska i żądać naszego stanowiska. A nasze stanowisko, konieczność opiniowania tego rodzaju inwestycji wynika z przepisów wykonawczych do planowania przestrzennego, że wszystkie inwestycje szczególnie uciążliwe, muszą być zaopiniowane przez Ministra Ochrony Środowiska.</p>
<p>A więc jeśli to może być jakakolwiek pociecha w tym rozumowaniu, gdyby odpukać w niemalowane drzewo, stało się tak, że Wojewódzka Rada Narodowa w Suwałkach dopuści do zmiany parku krajobrazowego, to przecież ten teren, jak każdy inny teren, ale ponieważ przewiduje się lokalizację i inwestycję uciążliwą dla środowiska, trzeba będzie wykorzystać uprawnienia ministra do opiniowania. Jak do tej pory z tą opinią się inwestorzy liczą w tego rodzaju sytuacjach. Myślę, że przy poparciu społecznym ta opinia byłaby szczególnie wiarygodna i możliwa do respektowania.</p>
<p>Dziękuję bardzo.</p>
<p><em>Stefan Kozłowski:</em></p>
<p>Dziękuję bardzo. Rozumiem, że to była odpowiedź na pytanie pana profesora Wierzbickiego. Bardzo proszę.</p>
<p><em>Wojciech Kłosowski:</em></p>
<p>Bardzo krótko tytułem uzupełnienia jeszcze dodatkowe pytanie. Czy należy rozumieć, że w ramach rządu jest rozbieżność? Pan mówi być może o nie pełnej bezradności Ministra Ochrony Środowiska, tylko o jakichś tam możliwościach? Jak to wygląda w świetle osobistego zaangażowania pana ministra Kwaśniewskiego w tę sprawę? Nasz stół, to jest jak wiem przedsiębiorstwo [nieczytelne], bardzo pan minister Kwaśniewski popiera bardzo inicjatywę budowania tego hotelu. Czy należy rozumieć, że Komitet Społeczno-Polityczny Rady Ministrów przychyla się do inicjatywy wybudowania tego hotelu, a minister w ramach rządu, jakby jest opozycją i będzie próbował protestować?</p>
<p><em>Stefan Kozłowski:</em></p>
<p>Dziękuję bardzo. Pan dyrektor Kłopotowski.</p>
<p><em>Jan Kłopotowski:</em></p>
<p>Żadnych oficjalnych stanowisk na ten temat nie ma. Ja przypuszczam, że są to tylko domysły, że ponieważ minister Kwaśniewski zajmuje się turystyką między innymi, że z natury rzeczy, z natury swych kompetencji byłby tym, który by wspierał tą inicjatywę inwestycyjną. Nie ma ten temat żadnych oficjalnych stanowisk. Jak do tej pory nasz resort nie ma żadnych, że tak powiem, ograniczeń co do swobody działania. I będziemy kontynuować tę linię postępowania. Nie widzę powodów, nawet gdyby ktoś miał inne zdanie, żebyśmy pod wpływem różnych zdań, mogą być różne zdania. Ja się z tym, moi szefowie, z tym się liczą, że mogą być dyskusje. Zresztą, jak państwo wiecie, że i to się publicznie dzieje. Chociażby nawet parę tygodni temu był taki program telewizyjny, typu „Dylematy”, że tero rodzaju racje się tam ścierały. Ale nie sądzę, aby to miało wpływ na naszą postawę. Dziękuję bardzo.</p>
<p><em>Jerzy Kołodziejski:</em></p>
<p>Dziękuję bardzo. Proszę, pan.</p>
<p><em>Jan Grzywacz - OPZZ:</em></p>
<p>Ja chciałem, proszę państwa, powiedzieć, że dwa dni temu Komitet Wykonawczy OPZZ również poświęcił wiele uwagi zagadnieniom odpadów. Stoimy na stanowisku, że propozycja ta powinna obejmować wszelkie odpady, a nie tylko odpady toksyczne. Istnieją bowiem obawy, że jeżeli sprowadzimy cały program do odpadów toksycznych, to nie rozwiąże to zagadnienia. Tym bardziej, że obecny na posiedzeniu Komitetu Wykonawczego przedstawiciel Ministerstwa Przemysłu usiłował udowadniać, że powinna istnieć możliwość przywożenia jednak jakichś odpadów, które być może będą materiałem produkcyjnym. Surowcem. I wtedy będzie problem, czy są to odpady toksyczne, bardziej czy mniej, czy można je przerabiać? Czy nie?</p>
<p>Dlatego też Komitet Wykonawczy stanął jednoznacznie na stanowisku, że zakaz powinien obejmować przywóz wszelkich odpadów. Dlatego proponujemy, ażeby w tym zakresie uzupełnić zgłoszony postulat ze strony solidarnościowej.</p>
<p>Dziękuję.</p>
<p><em>Jerzy Kołodziejski:</em></p>
<p>Dziękuję bardzo. Profesor Zimny.</p>
<p><em>Henryk Zimny:</em></p>
<p>Ja chciałem poprzeć także stanowisko tutaj podejmowane o zakazie importu wszelkich odpadów, żeby nie tworzyć żadnej furtki i możliwości dla przecieku tychże do kraju.</p>
<p>Chciałem także zwrócić uwagę także na to, że nieuporządkowana jest w ogóle sprawa odpadów naszych, krajowych. I ten problem także zasługuje na uwagę, ponieważ istnieją tutaj w tej chwili duże możliwości przygotowania i zorganizowania wysypisk takich odpadów, kompostowni itd. W działalności gospodarczej Ligi Ochrony Przyrody takie zagospodarowanie terenów prowadzimy na szeregu obszarach województw rzeszowskiego, krakowskiego i innych. I myślę, że wykorzystanie tych potencjałów byłoby na pewno z korzyścią porządkowania problemów odpadów jakie istnieją od dłuższego czasu w kraju. Odpady te, jak wiemy, stanowi ogromną uciążliwość zarówno dla krajobrazu, jak i dla ekosystemów wodnych i lądowych na terenie kraju. Wyrzuca się tam nie tylko szkło, ale, jak w dzisiejszej prasie, nawet wyroby wędliniarskie, takie jak kiełbasę, prawda, którą w rzece wyławiano. To są sytuacje, w których niestety nie można nad nimi przechodzić do porządku dziennego.</p>
<p>My tutaj, jeśli chodzi o nasz potencjał wykonawczy, jesteśmy w stanie wykonać takich wysypisk odpadów od kilkudziesięciu nawet do kilkuset rocznie.</p>
<p>Dziękuję.</p>
<p><em>Jerzy Kołodziejski:</em></p>
<p>Dziękuję bardzo. Profesor Juchnowicz ma głos.</p>
<p><em>Stanisław Juchnowicz:</em></p>
<p>Panie Przewodniczący! Szanowni Państwo! Ja chciałem prosić o ewentualne zdementowanie pogłosek o założeniu złomowiska statków w rejonie Świnoujścia i ewentualnych pogłosek, które już dotarły do naszej prasy. Mianowicie również składowania odpadów w związki z pogłębianiem portu w Hamburgu w rejonie Bełchatowa.</p>
<p>Jeśli można by prosić o wyjaśnienie ze strony ministerstwa, bardzo byłbym wdzięczny.</p>
<p><em>Jerzy Kołodziejski:</em></p>
<p>Dziękuję bardzo. Czy jesteśmy w stanie to wyjaśnić, bardzo proszę, pan Kłopotowski.</p>
<p><em>Jan Kłopotowski:</em></p>
<p>Jeśli chodzi o odpady hamburskie, panie profesorze, to, co mogę powiedzieć mieści się w tym, co powiedziałem do tej pory. Jest to jedna z transakcji, która była rzucana w ramach różnych dyskusji, ale nikt nie podjął, że tak powiem na ten temat dyskusji. Ponieważ strona zachodnio-niemiecka wie o stanowisku jeśli chodzi o możliwości lokalizowania w odkrywce turoszowskiej, tym samym ta sprawa znajduje się, że tak powiem, w tej samej szufladce.</p>
<p>Natomiast jeśli chodzi o koncepcję stoczni złomowania statków, kwestia właściwie pojawiła się jednorazowo. Przed kilkoma miesiącami w notatce w „Życiu Warszawy”, przynajmniej tu, w środowisku warszawskim. Oczywiście, spowodowała ona ogromne zainteresowanie. Nasze stanowisko jest jednoznaczne. Jest to jedna, prawdopodobnie ze spraw, rozważanych w gronie osób zainteresowanych, podobnie jak sprawami, sprowadzania odpadów. Nie ma ona nic wspólnego, że tak powiem, z oficjalnym działaniem. Są to prawdopodobnie sprawy w sferze dyskusji, gdyż jak do tej pory ta sprawa nigdy się do tej pory nie pojawiła.</p>
<p>Ja mogę tylko powiedzieć, jakie jest nasze stanowisko? Jest sprawa jednoznacznie z naszej strony oceniana negatywnie. Nie może być zresztą inaczej. Jest to w kontekście ekologicznym sprawa podobna w swym wydźwięku społecznym, jak możliwość sprowadzania odpadów z zagranicy. Nie możemy przyjmować innej postawy, my, jako ministerstwo, chociażby dlatego, że reprezentujemy Polskę, która jest sygnatariuszem Helsińskiej Konwencji Ochrony Środowiska Wód Bałtyku. Dziękuję, tyle z mojej strony.</p>
<p><em>Jerzy Kołodziejski:</em></p>
<p>Dziękuję bardzo. Czy w tej sprawie jeszcze ktoś chciałby zabrać głos. Jeśli nie, przepraszam, bardzo proszę.</p>
<p><em>Wojciech Kłosowski:</em></p>
<p>Proszę państwa, ja się zastanawiam, to takie pytanie do wszystkich, szczególnie do komisji redakcyjnej, czy w tym punkcie, ponieważ nie ma innego odpowiedniego punktu, nie warto by było dodać takiej sprawy, która dopiero zaczyna się pojawiać, a prawdopodobnie w związku z nowymi przepisami się nasili i to bardzo szybko. Sprawa lokalizowania na terenie Polski uciążliwej produkcji przez przedsiębiorstwa zagraniczne. Samo składowanie odpadów to jedna sprawa. A druga sprawa, to bezpośrednio tutaj wchodzenie ze szkodliwą produkcją.</p>
<p>Dziękuję.</p>
<p><em>Jerzy Kołodziejski:</em></p>
<p>Dziękuję bardzo. Pan Andrzej Kassenberg.</p>
<p><em>Andrzej Kassenberg:</em></p>
<p>Ja bym chciał może wyjaśnić koledze, że punkt dotyczący oceny oddziaływania inwestycji na środowisko dotyczy również rejonu Gdańska, gdzie ma być lokalizowane złomowisko zużytej ropy ze statków. I czy w pobliżu budynków mieszkalnych może być zainstalowana taka spółka?</p>
<p><em>Jerzy Kołodziejski:</em></p>
<p>Dziękuję bardzo. Pan dyrektor Kłopotowski, czy chciałby na ten temat coś powiedzieć?</p>
<p><em>Jan Kłopotowski:</em></p>
<p>Tak, jeśli chodzi o inicjatywy gdańskie na ten temat więcej nie wiadomo. Ja mówiąc o możliwości złomowania statków i lokalizacji stoczni, była to wyraźna lokalizacja w Zalewie Szczecińskim. Na ten temat najwięcej się dyskutowało. Natomiast jeśli spółka sobie zakłada taki wariant działalności gospodarczej, do tej pory nic do nas nie dotarło. Mogę się zobowiązać, że po prostu wezmę ten temat na warsztat i sprawdzę bliżej o co to chodzi? Być może jest to jedna z ostatnich inicjatyw, na razie jeszcze lokalnie tam rozgrywana. Jeszcze do nas nie dotarła. Dziękuję bardzo.</p>
<p><em>Jerzy Kołodziejski:</em></p>
<p>Dziękuję bardzo. Pan Mikłaszewski jeszcze. Bardzo proszę.</p>
<p><em>Aureliusz Mikłaszewski:</em></p>
<p>Chciałem zapytać też w następującej sprawie. Mówi się o wspólnej eksploatacji hałdy odpadów chromowych, przy Hucie „Siechnice”. To jest ponad dwa miliony ton. Plany są takie, że kontrahent zachodni ma zamiar tę hałdę wspólnie przerabiać w pobliżu tej huty, wspólnie zatruwać środowisko, wylewanie odpadów, pylenie na tereny wodne. Odpady wozić do wsi Zachowice samochodami, na odległość około 35 kilometrów, na zwałowisko. Posiada opinię, bodajże sanepidu, taką troszkę pokrętną, zastrzegającą się, że w przypadku zatrucia okolicy wsi w pobliżu wsi Zachowice, planuje się zwodociągowanie okolicznych wsi.</p>
<p>Chciałem się zapytać, czy ministerstwu jest znane coś więcej na ten temat? Jakie zabezpieczenia zagwarantuje nam ten kontrahent zachodni, bo na Komisji Ochrony Środowiska WRN we Wrocławiu ani przedstawiciel huty, ani przedstawiciel eksploatatora nie przedstawili żadnych zabezpieczeń. Tymczasem dowiadujemy się, że sprawa jest w toku i lada moment ruszy wspólna przeróbka bez zabezpieczenia, wożenie odpadów ze słabym zabezpieczeniem i wspólne skażenie całego użytkowanego rolniczo regionu wsi Zachowice.</p>
<p>Czy musimy następnie mały rejon ekologiczny tak po prostu urządzić mieszkańcom wsi Zachowice?</p>
<p><em>Jerzy Kołodziejski:</em></p>
<p>Dziękuję bardzo. Bardzo proszę.</p>
<p><em>Radosław Gawlik:</em></p>
<p>W uzupełnieniu tego problemu dlatego, że z tym się też interesujemy. Jestem mieszkańcem Wrocławia, więc to nie jest mały problem wsi Zachowice. Chodzi o to, że te odpady toksyczne byłyby wożone 35 kilometrów, przy czym przeróbka nie wytrąciłaby całego chromu. I właściwe jest pewne, że zostałyby skażone tereny wzdłuż drogi. Dlatego, że nie sądzę, żeby się udało zhermetyzować tak proces wożenia, jest to właściwie nierealne, żeby to się pyliło podczas tego procesu. To jest jedno. A drugie, że właściwie grozi katastrofa ekologiczna już we Wrocławiu, zarówno perspektywy naukowców przeciwnych, dalszemu funkcjonowaniu huty, jak i ekspertyzy tych naukowców, którzy zakładali, że huta może nadal funkcjonować, przekreślały możliwość eksploatacji hałdy. Tutaj naukowcy są zgodni. Ci, na których powoływała się posłanka Hager-Małecka w dwóch ekspertyzach. To właśnie ci byli, którzy mówili, że huta może funkcjonować. Ale wszyscy oni mówili, że hałdy nie należy ruszać. Jest to bardzo złożony proces. I w tej chwili widzimy, że kombinuje huta, dlatego, że łączy się to z jakimiś dużymi zyskami finansowymi, przeróbkę tej hałdy. Pan Mikłaszewski nie powiedział już tego, ale we Wrocławiu ma być otwierane w tych dniach biuro firmy, która będzie się zajmowała przeróbką tych odpadów. I dzieje się to w niebezpieczny sposób dlatego, że jest uchwała WRN, która zakłada właśnie przeróbkę tej hałdy.</p>
<p>W związku z tym pytanie, czy Ministerstwo Ochrony Środowiska w tej sprawie mogłoby zabrać głos? Dziękuję.</p>
<p><em>Jerzy Kołodziejski:</em></p>
<p>Dziękuję bardzo. Jeszcze pan chciał? Tak? Proszę bardzo.</p>
<p><em>Andrzej Hrynkiewicz:</em></p>
<p>Mam pytanie, kiedy się skończy na terenie Górnego śląska składowanie ponad 70% odpadów łącznych w kraju, na terenie całego kraju? Czy ministerstwo widzi jakiekolwiek wyjście z tej sytuacji? Dziękuję.</p>
<p><em>Jerzy Kołodziejski:</em></p>
<p>Dziękuję bardzo. Czy są jeszcze pytania do ministerstwa, czy nie? Bardzo proszę.</p>
<p><em>Stefan Kozłowski:</em></p>
<p>Proszę państwa, ja bym nawoływał do zmierzania do zakończenia tej dyskusji. Szczególnie, że wchodzimy w bardzo daleko idące szczegóły. Chodzi nam o przyjęcie generalnej zasady blokującej sprowadzanie odpadów z zagranicy. I proponowałbym przede wszystkim skoncentrować się nad tym zagadnieniem.</p>
<p>Dziękuję.</p>
<p><em>Jerzy Kołodziejski:</em></p>
<p>Dziękuję bardzo. Podzielam pogląd profesora Kozłowskiego. Proszę bardzo pana dyrektora Kłopotowskiego.</p>
<p><em>Jan Kłopotowski:</em></p>
<p>Może rozpocznę od ostatniego pytania, które ma charakter najbardziej zasadniczy. Rzeczywiście, na terenie Górnego Śląska skoncentrowana jest masa prawie 70 procent odpadów zalegających cały nasz kraj. My to pytanie, które skierował pod naszym adresem pan Mazurkiewicz, jeszcze bardziej dramatyzujemy do tych, którzy te odpady produkują. Oni są, zgodnie z ustawodawstwem, zobowiązani do likwidowania tych odpadów w środowisku. Stąd między innymi w zeszłym roku przedstawiliśmy interesującej się sprawą, Sejmowej Komisji Ochrony Środowiska uzgodniony z zainteresowanymi producentami odpadów, to znaczy z Ministerstwem Przemysłu, z Ministerstwem Gospodarki Przestrzennej i Komunalnej wniosek, aby obydwa te resorty, przy naszej współpracy określiły nam generalną koncepcję docelową zagospodarowania odpadów. Nasza filozofia polega na tym, że interesujemy się utylizacją odpadów. Dla nas składowanie, jako ochroniarzy, jest złem koniecznym. Jest to coś, co świadczy o naszych ograniczonych możliwościach wykorzystywania odpadów, które w większości przypadków są jeśli nie surowcem, to czasami nawet i półproduktem. Nasi geologowie stwierdzili, na przykład, że w hałdzie w rejonie Zakładów Chemicznych „Wizów” znajduje się tyle możliwości wykorzystania pierwiastków, tak zwanych ziem rzadkich, jak dwunastoletnie zapotrzebowanie naszego przemysłu krajowego. Tylko, że nie potrafimy jeszcze tej hałdy wydobyć.</p>
<p>Łatwiej mi po tym stwierdzeniu będzie przejść do sprawy hałdy Huty „Siechnice”. Jest to już w tej chwili masa, która liczy sobie 3 400 tysięcy ton. Jest to problem do zlikwidowania. Koszt przeniesienia tej uciążliwości z rejonu, jakby nie było, zamieszkałego przez sporą liczbę mieszkańców, szacuje się obecnie na ponad 19 miliardów złotych. Rzeczywiście, przychodzi kontrahent, który chce z hutą zawrzeć spółkę, w podziale zysków 60% po stronie polskiej, 40% po stronie zachodnio-niemieckiej. Który daje wszystko do wykorzystania z tych pozostałości chromu w hałdzie, wszystko, łącznie z technologią, ze sprzętem. Po stronie polskiej zostałby tylko surowiec.</p>
<p>Oczywiście, są to rozmowy na razie, do których trzeba podchodzić spokojnie, rozważnie. Największy problem rzeczywiście jest z tym ulokowaniem przerobionej masy odpadowej, która jest w tej chwili traktowana jako odpad, ale dla ludzi gospodarnych jest to kapitalny surowiec, który można wykorzystać, gdyż jest tam podobno, teoretycznie, nawet do 7 procent chromu. Praktycznie będzie, to, jak mówią specjaliści, dwa procent. Opłaca się więc to eksploatować. Musimy się po prostu wszyscy wspólnie nad tym zastanowić.</p>
<p>Jak opracować koncepcję aby zlikwidować uciążliwość w środowisku w hałdzie, w postaci tej hałdy, 3,5 miliona ton, jednocześnie wydobyć ten unikalny, potrzebny gospodarce chrom i jednocześnie ulżyć środowisku. Oczywiście, jest ten wariant lokalizowania w tej odkrywce pożwirowej, 35 kilometrów od Wrocławia. Jest to wariant rozpatrywany przez fachowców. Oczywiście, trzeba rozpatrywać to w tym kontekście tych uwarunkowań ekologicznych. Taka jest prawda. Taka jest oferta.</p>
<p>Znamy stanowisko władz województwa wrocławskiego, stanowisko ekologów województwa wrocławskiego. Władze województwa wrocławskiego uważają, że działając spokojnie można by tę koncepcję rozważyć. Taki jest stan w sprawie na dzień dzisiejszy.</p>
<p>Dziękuję bardzo.</p>
<p><em>Jerzy Kołodziejski:</em></p>
<p>Dziękuję bardzo. Czy możemy na tym wyczerpać pytania i odpowiedzi oraz przejść do konkluzji końcowej nad punktem 17? Proszę bardzo, jeszcze widzę, że pan Kłosowski.</p>
<p><em>Wojciech Kłosowski:</em></p>
<p>Krótkie uzupełnienie do tego punktu. Ponieważ ten punkt tyczy konkretnie odpadów toksycznych, a została w związku z tym poruszona bardzo ważna sprawa systemowa, która niezupełnie mieści się w tym punkcie przez profesora Wierzbickiego, sprawa tego kolonializmu ekologicznego, taki wniosek do komisji redakcyjnej, żeby spróbować tę kwestię gdzieś wredagować do któregoś punktu, gdzie ona się będzie mogła zmieścić.</p>
<p>A niezależnie od tego, oczywiście interwencyjnie, w dokumencie o którym pan profesor Kołodziejski wspomniał, że te sprawy powinny się znaleźć, bo to nie jest tylko sprawa hotelu na Śniardwach, ale to jest sprawa schroniska na Śnieżce i kilkunastu innych.</p>
<p>Dziękuję.</p>
<p><em>Jerzy Kołodziejski:</em></p>
<p>Oczywiście ten wniosek przyjmujemy, dziękujemy. I jest to wniosek do komisji redakcyjnej, z wykorzystaniem tego, o czym mówił pan doktor Kassenberg, że mieści się on w tym punkcie o lokalizacjach, część tego.</p>
<p>Proszę bardzo, nie ma już chętnych? Profesor Kozłowski proszę bardzo.</p>
<p><em>Stefan Kozłowski:</em></p>
<p>Ja bym proponował tylko skoncentrować się tylko na bezpośredniej redakcji tego. Tutaj było zastrzeżenie do słowa: toksycznych. Może dodać, a szczególnie toksycznych. Bo mamy odpady komunalne, przemysłowe, inne, czyli wszystko wyczerpujemy, może ze szczególnym podkreśleniem?</p>
<p>Tekst brzmi tak: wydać bezwzględny zakaz, przepraszam, wydać przez Ministerstwo Ochrony Środowiska i Zasobów Naturalnych bezwzględny zakaz sprowadzania odpadów, w nawiasie, komunalnych, przemysłowych, proponujemy, szczególnie promieniotwórczych, toksycznych, poszpitalnych i innych...</p>
<p><em>Głos z sali:</em></p>
<p>Wszelkich pozostawić.</p>
<p><em>Stefan Kozłowski:</em></p>
<p>Wszelkich, dobrze. Czyli nie wymieniamy, komunalnych, przemysłowych, tylko wszelkich? Dobrze. Zakaz sprowadzania wszelkich odpadów, nie precyzujemy jakich, do Polski, cle celów składowania, przerobu i likwidacji, z jednoczesnym potraktowaniem sprawców takiej działalności, jako działających na szkodę społeczeństwa i środowiska naturalnego, z zastosowaniem obowiązku ścigania z urzędu. Termin - kwiecień 89.</p>
<p><em>Stefan Kozłowski:</em></p>
<p>Proszę bardzo, pan Gołąb.</p>
<p><em>Bogusław Gołąb:</em></p>
<p>Proszę państwa, jest to temat, głosy wszystkich moich przedmówców świadczyły o wadze problemu. Co to znaczy wszelkich? Jest to kwestia interpretacji. Tutaj musimy ściśle zamkniętą furtkę. To, że wyliczamy, to jest jedna kwestia, możliwe, że dla jednych zrozumiane to będzie, ale przepis może być różnie interpretowany. Są wytypowane, to są te ograniczenia. Poza tym proponowałem, proszę państwa, proponowałem o wpisanie tego punktu w program małej nowelizacji, która wchodzi od zaraz. Tego punktu, do małej nowelizacji, zamiast tego bardzo wąskiego zapisu.</p>
<p>Dziękuję.</p>
<p><em>Jerzy Kołodziejski:</em></p>
<p>Tak, sądzę, proszę państwa, że są tutaj dwa rozwiązania. Albo nie dawać: wszelkich. Ale słowo wszelkich wzmacnia, moim zdaniem, nie pozostawia żadnej furtki. Jednoznaczne jest w języku polskim słowo „wszelkich”. To znaczy, że nie ma żadnej furtki. Jest wszystko. I proponuję, zgodnie z propozycją profesora Kozłowskiego ten zapis przyjąć. Wszelkich odpadów, żeby nie było furtki żadnej.</p>
<p>Natomiast nie ma różnicy między nami zdań co do wpisania tego do małej nowelizacji. To się znajduje w małej nowelizacji i musi być.</p>
<p>Czy to wyjaśnia sprawę? To wyjaśnia.</p>
<p><em>Głos z sali:</em></p>
<p>Tutaj tą poprawkę proponujemy jeszcze, panie profesorze, która również będzie w sposób dodatkowy jeszcze omawiała sprawę. Bo czekając na panów prawników, ale to przecież...</p>
<p><em>Jerzy Kołodziejski:</em></p>
<p>Tak, proszę bardzo, pan Andrzejczyk.</p>
<p><em>Krzysztof Andrzejczyk:</em></p>
<p>W dalszym ciągu popieramy naszą opinię, że należy w projekcie wspólnego stanowiska zawrzeć słowo, wszelkich odpadów. Poza tym proponujemy, żeby zawrzeć stanowisko naszego „podstolika” co do utylizacji odpadów przemysłu rodzimego. Również ze stanowiska Komitetu Wykonawczego OPZZ bardzo prosimy uczestników naszego „podstolika” o rozważenie następującej sprawy.</p>
<p>Sprawą pilną jest stworzenie warunków dla gospodarczego wykorzystania odpadów oraz ich likwidacji. Chodzi o odpady rodzime. W tym celu niezbędne jest przeprowadzenie regulacji prawnych w znowelizowanej ustawie z dnia 31 stycznia 1980 toku o ochronie i kształtowaniu środowiska oraz uzupełnień w przepisach wykonawczych, między innymi przez wprowadzenie w ustawie zakazu przywozu odpadów w celu ich składowania i unieszkodliwiania w Polsce oraz sankcji karnych dla osób odpowiedzialnych za przewóz odpadów z zagranicy. Nowelizację kodeksu karnego w zakresie odpowiedzialności w zakresie znowelizowanej ustawy. Wprowadzenie w ustawie przepisu umożliwiającego na mocy decyzji administracyjnej wstrzymania działalności jednostki organizacyjnej lub osoby fizycznej, wytwarzającej odpady w sposób i składujących je w sposób zakazany.</p>
<p>To nasze wnioski do tego punktu.</p>
<p><em>Jerzy Kołodziejski:</em></p>
<p>Dziękuję bardzo. Proszę bardzo, profesor Kozłowski.</p>
<p><em>Stefan Kozłowski:</em></p>
<p>Zgłaszam propozycje, ażeby sprawa odpadów krajowych była ujęta w oddzielnym punkcie. Bo będzie nam bardzo trudno sformułować. To są dwie sfery różne. Dlatego bardzo bym prosił kolegów z OPZZ o przygotowanie dodatkowego punktu, który byśmy kolejno rozpatrzyli.</p>
<p><em>Jerzy Kołodziejski:</em></p>
<p>Proszę państwa, sądzę, że ten wniosek jest całkowicie racjonalny. Sprawa odpadów krajowych ma zupełnie inny kontekst i wchodzi w przemysł bezodpadowy, konieczną utylizację odpadów tak, by je doprowadzić do ich całkowitego wyeliminowania. To jest technologicznie inna sprawa.</p>
<p>Gdybyście panowie przyjęli ten wniosek profesora Kozłowskiego, to znaczy wyodrębnienie w oddzielny punkt, to by załatwiało sprawę. Bo to jest ważne, cała utylizacja odpadów krajowych.</p>
<p>Bardzo proszę.</p>
<p><em>Krzysztof Andrzejczyk:</em></p>
<p>Również uważamy to za słuszne i przyjmujemy.</p>
<p><em>Jerzy Kołodziejski:</em></p>
<p>Dziękuję bardzo za zrozumienie sprawy. Pan Gołąb, proszę bardzo.</p>
<p><em>Bogusław Gołąb:</em></p>
<p>Proszę państwa, jeszcze raz zgłaszam moją wątpliwość. Może to będzie czepianie się „pijanego płotu”. Proszę mi ocenić, kto będzie weryfikował wszelkie odpady? A coś na wzór odpadów poprodukcyjnych albo pół-surowców do dalszej produkcji itd.? Tu kwestia interpretacji może stworzyć lukę, że naprawdę nie będziemy mogli mieć granic, jak interpretować, że to jest półprodukt, a okaże się, że to jest odpad? Dziękuję.</p>
<p><em>Jerzy Kołodziejski:</em></p>
<p>Dziękuję bardzo. Pan dyrektor Kłopotowski. Chce wyjaśnić.</p>
<p><em>Jan Kłopotowski:</em></p>
<p>Ja bym proponował pana uspokoić w tych wątpliwościach zwróceniem się do treści definicji odpadów w ustawie obowiązującej. Ona załatwiana sprawę. Jeśli będziemy w każdym przypadku trzymali się ram definicji nie będziemy mieli wątpliwości co jest odpadem? Gdyby pan był uprzejmy, prosiłbym uprzejmie posłuchać. Odpady są to zużyte przedmioty oraz substancje stałe, a także nie będące ściekami substancje ciekłe, powstające w związku z bytowaniem człowieka lub działalnością gospodarczą. I to jest najistotniejsze to, co teraz przeczytam, nie przydatne w miejscu lub w czasie, w którym powstały i jednocześnie uciążliwe dla środowiska.</p>
<p>Jeśli będzie spełniać te kryteria, jest to odpad, nie ma żadnej wątpliwości.</p>
<p><em>Jerzy Kołodziejski:</em></p>
<p>Dziękuję bardzo. Zwracam uwagę, że ta definicja również sugeruje, że przemysł bezodpadowy musi być tak realizowany technologicznie, żeby nie pozostawiał w jednym cyklu technologicznym żadnych odpadów. To jest bardzo ważne dla tej definicji. Co nie ma znaczenia, oczywiście, dla tego punktu o przywozie odpadów z zagranicy. Ale mnie się wydaje, że ta definicja wyjaśnia pana wątpliwości, które, oczywiście, z natury mogły być. Jest to definicja ścisła.</p>
<p>Czyli, proszę państwa, zamykamy ten punkt kategorycznym stwierdzeniem, że ustawa nie powinna dopuszczać przywozu jakichkolwiek odpadów. To jest jedyne wyjście. Bo wszystkie inne wyjścia będą zostawiały furtki, furteczki, interpretacje, „interpretacyjki”, w zależności od różnych hochsztaplerskich poczynań. Wchodzimy teraz przecież w okres, w którym będzie bardzo dużo małych biznesmanów, będą chcieli robić brudne interesy na brudnych sprawach, nie wnikając w interesy grup społecznych. O tym mówił profesor Wierzbicki. To jest ta nowa jakościowa sytuacja, która mysi być uwzględniana.</p>
<p>Przyjmujemy zatem propozycję przedstawioną przez profesora Kozłowskiego w imieniu pionu solidarnościowo-opozycyjnego.</p>
<p>Na tym kończymy ten punkt, tak? Jest teraz możliwość przystąpienia, mamy jeszcze 25 minut czasu, możliwość przystąpienia do jakiegoś punktu zredagowany przez zespół, redakcji. Czy zespół redakcji jest przygotowany do?</p>
<p><em>Głos z sali:</em></p>
<p>To znaczy, że 16 punktu dzisiaj nie ruszamy?</p>
<p><em>Stefan Kozłowski:</em></p>
<p>Szesnasty ruszamy o 12-tej godzinie.</p>
<p><em>Jerzy Kołodziejski:</em></p>
<p>Co proponujecie panowie, w tej sytuacji? Czy są alternatywy dla energetyki jądrowej i przerwać potem na? Proszę bardzo, możemy rzeczywiście, ja podzielam ten pogląd, że może w tej sytuacji przystąpić od razu do omawiania energetyki jądrowej. Pozwoli nam to przynajmniej na zreferowanie stanowisk obu stron, jako punkt wyjścia do dyskusji w tej sprawie. Przewiemy zatem, nie punktualnie o godzinie 12-tej, tylko wtedy, kiedy obie strony zreferują swoje stanowiska w sprawie rozwoju energetyki jądrowej, żeby zachować pewną ciągłość obrad.</p>
<p>Ponieważ punkt dotyczący rozwoju energetyki jądrowej został wniesiony przez stronę solidarnościową proponuję, żeby zacząć omawianie tego punktu od wprowadzenia przez profesora Kozłowskiego. Jest to uzgodnione z profesorem Kozłowskim przed przystąpieniem do naszych obrad. Bardzo proszę, panie profesorze, jeśli można, o zreferowanie.</p>
<p><em>Stefan Kozłowski:</em></p>
<p>Proszę państwa, wydaje mi się, że zanim zaczniemy konkretnie mówić o energetyce jądrowej należy wprowadzić, przedstawić nieco szersze wprowadzenie do tego zagadnienia, gdyż ono musi być naświetlone w jak najszerszym kontekście. Myślę, że trzeba by zacząć od tego, jaki jest charakter końcowych zapisów naszego „stołu”. Powoli zbliżamy się do końcowych punktów, które chcemy przedyskutować i rozważyć. Zarysował się pewien system ochrony państwowej. Zarysował się system społeczny, omawialiśmy mechanizmy, monitoringi, dostępy do informacji itd. Czyli podstawowy blok funkcjonowania warunków dla ochrony środowiska niejako w dużej mierze omówiliśmy, jeszcze te parę punktów zostało, które uszczegółowią i właściwie większych różnic nie było.</p>
<p>Chciałem jednak wrócić do punktu wyjścia. Na samym początku powiedzieliśmy o ekorozwoju i ekopolityce. Należałoby więc postawić kropkę nad „i” i powiedzieć co to znaczy, ekorozwój i ekopolityka? Gdyż bez tego, uważam, że nie powinniśmy zakończyć dyskusji przy naszym „stole”.</p>
<p>Ekorozwój i ekopolityka to jest problem zakończenia czterdziestoletniego okresu Polski Ludowej, w której dominował technokratyzm gospodarczy. Jeżeli chcemy rzeczywiście realizować ekorozwój i ekopolitykę, musimy mówić o zasadniczym zwrocie w sposobie gospodarki naszego kraju. W pierwszej sferze dotyczy to kompleksu paliwowo-energetycznego, gdyż nie na darmo cały wariant rozwoju naszego kraju określany jest jako surowcowo-energetyczny.</p>
<p>Polska znajduje się w głębokiej pułapce energetycznej, jako właśnie spuścizna tego technokratyczno-gospodarczego podejścia, które realizowaliśmy po drugiej wojnie światowej. Zgodnie z opublikowaną analizą Stanisława Albinowskiego gospodarka nasza zużywa 170 milionów ton paliwa umownego, z tego, według tego autora, co najmniej sto milionów stanowi zużycie nadmierne.</p>
<p>W związku z tym domagamy się odejścia od kontynuowania dotychczasowego sposobu patrzenia na problem energetyczny. Zakończenia pewnego okresu, szczególnie lansowanego przez - na przykład, koła zbliżone do Naczelnej Organizacji Technicznej, mówiące o konieczności, jak niedawno czytaliśmy, podwojenia produkcji energii elektrycznej w Polsce.</p>
<p>Przejście do koncepcji ekorozwoju wymaga zupełnie innego spojrzenia na to zagadnienie. Opierając się głównie na materiałach publikowanych ostatnio w „Przeglądzie Technicznym” możemy powiedzieć, że stoimy przed takimi problemami, jak zasadniczej redukcji produkcji steli, obecnie z 16 milionów ton do poziomu 10 - 12 milionów. To opracowanie pana Warchalskiego uzasadnione jest na przykład tym, że cały Pakt Warszawski zmniejsza nakłady na zbrojenie o rząd 20 procent, zamykamy stocznie, a przede wszystkim chcielibyśmy zlikwidować proces martenowski i przejść na ciągłe odlewanie stali, co umożliwia tego rodzaju zasadniczą różnicę w przemyśle hutniczym.</p>
<p>Jeżeli byśmy wykorzystali możliwości wykorzystania krajowych zasobów gazu, wykorzystania możliwości importu gazu ze Związku Radzieckiego, które się w tej chwili bardzo korzystnie rysują dlatego, że Zachód, przestał odbierać takie duże ilości gazu, jak to dotychczas czynił, po odkryciu na morzu Północnym. W związku z tym istnieje możliwość znacznego zwiększenia udziału gazu i znacznego zwiększenia przetwórstwa ropy, z obecnym 17 milionów już program ministra Wilczka mówi o 25 milionach. Natomiast propozycja również przedstawiana w „Przeglądzie Technicznym” mówi nawet o poziomie 40 milionów ton. Przy takim układzie możemy liczyć na znaczne zmniejszenie wydobycia węgla naturalnego. W jednych szacunkach o 60, w drugich nawet więcej, nawet do poziomu stu milionów ton, przy całkowitym odejściu od eksportu węgla, który jak wiemy nie przynosi nam efektów ekonomicznych. Stanowi coraz mniejszy udział puli dewizowej, którą otrzymujemy i który nie znajduje uzasadnienia wobec ciągle pogarszających się warunków wydobycia węgla w Polsce. Zdjęcie eksportu węgla, czyli tego rzędu około 30 milionów ton stwarza nam ogromne luzy i możliwości zupełnie innego poprowadzenia, wykorzystania tego surowca.</p>
<p>Opierając się na analizie opublikowanej w ostatnim czasie, czy w ostatnich dniach w „Przeglądzie Tygodniowym” przez docenta Aleksandra Szpilewicza jest przedstawiony bardzo szczegółowo bilans energetyczny Polski, wykazujący, że nie ma żadnej potrzeby, żadnego ekonomicznego uzasadnienia, zarówno dla budowy nowych kopalń węgla kamiennego, a taką propozycję mamy i bardzo energicznie przemysł węglowy domaga się budowy nowej, wielkiej kopalni Mikołów, na południe od Katowic. Analiza docenta Szpilewicza wykazuje również, że powinniśmy wstrzymać budowę elektrowni jądrowych. Teza o wstrzymaniu elektrowni jądrowych zawarta była w zaleceniach Międzynarodowego Funduszu Walutowego.</p>
<p>Jeżeli uświadomimy sobie, że budowa elektrowni jądrowej w Klempiczu będzie nas kosztować grubo ponad bilion złotych, to w obecnej sytuacji te środki skierowane na modernizację naszego przemysłu, na likwidację zagrożenia zasiarczenia Polski, mogą przynieść szybkie, wymierne korzyści. Jest to tak zwany wariant „B” profesora Bojarskiego, który jest powszechnie znany, był publikowany, który uzasadnia, że te środki, które skierujemy, to ogromne obciążenie, na budowę Żarnowca i Klempicza, może nam przynieść znacznie lepsze warunki poprawy struktury naszej gospodarki, a przede wszystkim warunków środowiska przyrodniczego, niż kontynuując te bardzo kosztowe budowy. A propos kosztów Żarnowca jest to sprawa dosyć trudna i bardzo mało mamy informacji jaki poziom tych kosztów w rezultacie byłby do końca przewidywany.</p>
<p>Przypomnę, że przed tym dylematem budować, czy nie budować elektrownie jądrowe stoi wiele krajów. Wymienię może te, które opowiedziały się za rozwojem swojej gospodarki bez elektrowni jądrowych. To Irlandia, Szwecja, Dania, Austria, Grecja.</p>
<p>W tym świetle dużych luzów energetycznych, które się rysują w Polsce i braku surowców na rozwiązanie największego naszego zagrożenia jakim jest zasiarczenie Polski, wydaje się w pełni uzasadniony wniosek o konieczności przerwania inwestycji w zakresie energetyki jądrowej. I właściwie na tym można by w pewnym sensie zakończyć nasze stanowisko w tej sprawie. Ale biorąc pod uwagę to, że reprezentujemy sprawę społeczną chciałem poruszyć jeszcze akcent społeczny, jaki wytworzył się w Polsce na tle rozwoju budowy energetyki jądrowej.</p>
<p>Trzeba stwierdzić, że przez ostatnie lata zrobiono ogromnie dużo, ażeby antagonizować społeczeństwo i wyzwolić ogromne napięcia i konflikty spowodowane przede wszystkim arbitralnym, często aroganckim, stanowiskiem „Energoprojektu” i władz odpowiedzialnych za realizację elektrowni i składowisk jądrowych w Polsce.</p>
<p>Przytoczę może kilka przykładów. Zacznę od lokalizacji EJ-2, czyli tej, którą w tej chwili budujemy w Klempiczu. Przypomnę, że zanim doszliśmy do Klempicza mieliśmy etap lokalizacji w Bobrownikach, w Karolewie, w Skokach. W każdym tym miejscu wywoływaliśmy wielkie napięcia społeczne, wielkie protesty, które w rezultacie ujawniały brak rzetelnej analizy warunków przyrodniczych, technicznych, jak na przykład, w Karolewie. Sam brałem udział w pisaniu ekspertyzy wykazującej, jakie błędy techniczne i prawne popełniono proponując lokalizację w Karolewie. W ten sposób pośpieszne, beztroskie proponowanie lokalizacji podważył zaufanie społeczeństwa do właściwego postępowania procedury lokalizacyjnej na rzecz elektrowni jądrowej.</p>
<p>Zagadnienie tej procedury jest przedmiotem ekspertyzy Polskiej Akademii Nauk, ale nie czekając na wyniki tej ekspertyzy, którą zresztą kieruje pan profesor Kołodziejski, już dzisiaj rozpoczynamy nowe konflikty społeczne związane z elektrownią J-3. Zostały ujawnione pięć nowych lokalizacji, które natychmiast spowodowały gwałtowną reakcję społeczną.</p>
<p>Ja państwu tutaj rozdam list, który wpłynął do „okrągłego stołu” na nasze ręce. Jest to list mieszkańców w rejonie Chodczy, jednej z proponowanych lokalizacji dla elektrowni jądrowych. Jest to przykład w jaki sposób społeczeństwo dzisiaj reaguje na to zagadnienie. Teki sam list wpłynął z Darłowa, gdzie powstał Komitet Czuwania broniący lokalizacji nad jeziorem Kopań.</p>
<p>Proszę państwa, należy stwierdzić, że ze strony organizatorów budowy elektrowni jądrowych nie podjęto odpowiednich akcji wyjaśniających, ustalających zasady. Nie mamy materiałów, instrukcji, broszur wyjaśniających społeczeństwu na czym to polega. Nic więc dziwnego, że każda lokalizacja, łącznie z Żarnowcem, z Klempiczem, budzi dzisiaj podstawowe zastrzeżenia społeczne. Zagadnienie energetyki jądrowej, nie wiadomo dlaczego, okrywane jest tajemnicą służbową. Brak jest rzetelnych informacji w jaki sposób my w rezultacie budujemy? Jakie są założenia technologiczne? Społeczeństwo po prostu nie wie i nie rozumie tych zagadnień.</p>
<p>Na naszym stole, przed kilkoma dniami, została położona książka docenta Strukszowskiego. Ale książka ta budzi w sensie społecznym natychmiast reakcję negatywną, bo jest powiedziane, że to jest na prawach rękopisu, do użytku służbowego, bez prawa przedruku w publikacjach jawnych. W związku z tym społeczeństwo to odbiera jako poufne druki, bez możliwości łatwego dotarcia do tych materiałów. Natomiast jakieś informacje funkcjonują jeżeli chodzi o te zagadnienie. Funkcjonują te, które docierają do szerokiego kręgu społecznego, przede wszystkim w drugim obiegu.</p>
<p>Jeżeli chodzi o program, na przykład, doświadczeń stymulujących przyszłe awarie elektrowni w Żarnowcu, mamy opublikowane protesty przeciwko formie przeprowadzania tych doświadczeń, w formie informowania i wyjaśniania społeczeństwu o celu i potrzebie prowadzenia takich eksperymentów. Jest to kolejny przykład nieumiejętności prowadzenia pewnej polityki w stosunku do społeczeństwa.</p>
<p>Dam kolejne przykłady. Od wielu lat antagonizujemy społeczeństwo w zakresie lokalizacji odpadów promieniotwórczych. Sytuacja jedynego naszego składowiska w Różanie jest odczuwana jako składowisko zlokalizowane zbyt blisko osiedli, w sposób nieodpowiedni, w sposób taki, że nie można się dostać, nie można tego obejrzeć. Miejscowa ludność nie jest informowana, jest lekceważona i prowadzi to do kolejnych napięć w tym miejscu.</p>
<p>Dlaczego Polska nie może mieć tak zorganizowanego składowiska jak jest to w innych krajach, gdzie każda wycieczka może przyjść, obejrzeć, zaznajomić się z formami składowania, z pracami naukowymi, które tam są prowadzone. Niedawno delegacja z naszego instytutu zwiedzała takie składowisko w Niemczech Zachodnich i jest to kopalnia, którą odwiedzają dziesiątki tysięcy ludzi w roku. Jest to sposób wychowywania społeczeństwa i kształcenia ich w pewnej kulturze podchodzenia do tych zagadnień.</p>
<p>U nas w prasie czytujemy bulwersujące informacje o warunkach składowania odpadów radioaktywnych w Różanie. Poza Różanem, przez kilkanaście lat biura „Energoprojektu” poszukiwały drugiego składowiska. Znalazły takie w Międzyrzeczu, doprowadziły do kolejnego konfliktu niesłychanie ostrego, który zmusił do wycofania się z tej lokalizacji.</p>
<p>Znowu zostało podważone zaufanie do prawidłowego toku postępowania przy poszukiwaniu właściwych miejsc lokalizacji dla odpadów nisko radioaktywnych. W tej chwili mój Instytut Geologiczny rozpoczyna jak gdyby od początku analizę, gdzie można w Polsce składować? Zachodzi obawa, że zmarnowaliśmy kilkanaście lat pracy i jak zwykle zaczynamy od zera zastanawiać się gdzie składować odpady nisko radioaktywne w Polsce.</p>
<p>Sądzę więc, że jest absolutnie konieczna zmiana stosunku władz odpowiedzialnych, czynników odpowiedzialnych, za realizację programu energetyki jądrowej w stosunku do społeczeństwa. Reprezentuję pogląd, że nie da się forsować programu energetyki jądrowej wbrew społeczeństwu. Znamy przykłady, że nawet po wybudowaniu elektrowni jądrowej społeczeństwo było w stanie, jak na przykład w Austrii, zablokować uruchomienie tej elektrowni. Jesteśmy na jak najlepszej drodze do wytworzenia takiej sytuacji w Polsce. Wobec tego, dlaczego tą drogą postępujemy? Sądzę, że ta sytuacja wymaga zasadniczej rewizji, gdyż od strony społecznej mamy tutaj ogromną ilość napięć, które by należało zacząć spokojnie rozładowywać.</p>
<p>Uzasadnia to nasz wniosek o potrzebie przerwania inwestycji, wyciszenia konfliktów, poinformowania społeczeństwa o naszej sytuacji bilansu energetycznego, o technologiach jądrowych, jakie mamy w swoim zasięgu, jakie może pojawią się już w najbliższych latach w zakresie lepszych rozwiązań i przygotowania społeczeństwa do podjęcia decyzji o wejściu może w nową fazę tego zagadnienia, ale po jakimś czasie.</p>
<p>Stąd też przedstawiamy dzisiaj nieco rozszerzony wniosek w zakresie tego, który został zgłoszony poprzednio, który pozwolę sobie państwu odczytać.</p>
<p>Zawiesić plany budowy energetyki jądrowej w Polsce do roku 2010. Do końca roku 89 przedstawić koncepcję rozwoju energetyki, bez energetyki jądrowej, koncentrując w latach dziewięćdziesiątych uwagę na intensywnym wykorzystaniu posiadanych już mocy, uzupełnionych przez inne źródła energii. W związku z tym wstrzymać od zaraz kontynuowanie budowy elektrowni jądrowych w Żarnowcu i Klempiczu. Dziękuję.</p>
<p><em>Jerzy Kołodziejski:</em></p>
<p>Dziękuję bardzo za wnikliwe przedstawienie stanowiska strony solidarnościowo-opozycyjnej. Mam propozycję teraz, żeby stanowisko rządu w tej sprawie przedstawił pan minister Bijak, który jest na naszym posiedzeniu. Bardzo proszę.</p>
<p><em>Jerzy Bijak - Ministerstwo Przemysłu:</em></p>
<p>Dziękuję uprzejmie. Ponieważ dotknęliśmy rzeczy wielkiej, mianowicie energii dla narodu, pozwólcie państwo, że zacznę od kilku słów czegoś, co proszę przyjąć jako credo. Mianowicie, u podstaw bytu współczesnych zbiorowości ludzkich, dla naszej cywilizacji materialnej, każdej jednostce w dzisiejszym świecie, potrzebna jest energia. Otóż dostępność do energii właściwie jest wyznacznikiem bytu i egzystencji. Wszelkie organizmy gospodarcze i państwowe, jakie stworzyliśmy we współczesnym świecie nie mogą się obyć bez energii. I jest to dobro ogólne i podstawowe. Przepraszam za te truizmy, ale chciałbym przez to powiedzieć, jak ważnej sprawy dotykamy. Zaniedbania w tej dziedzinie mogą bardzo surowo odbić się na bycie narodu. Dam tu przykład dzisiejszych dni w Rumunii, gdzie program telewizyjny jest ograniczony, no, ostatnio do trzech godzin, do niedawna były dwie godziny, gdzie powiedzmy limit na mieszkanie 47 kilowatogodzin, a my mamy 155.</p>
<p>Chciałbym zresztą powiedzieć, że najcenniejszą z rzeczy, jest to credo i proszę tak to przyjąć, najcenniejszą z rzeczy, najgorszą z rzeczy, jaka może nas spotkać, to byłby niedostatek energii. I to była myśl, którą zamknąć chcę ten maleńki fragment wejściowy. Niedostatek energii, który, jak stwierdzają ludzie, którzy to oceniają, wartościowo może kosztować każda kilowatogodzina, 30 - 50 razy więcej niż ta energia dostarczona.</p>
<p>Każdy z krajów rozwiązuje problemy energii na swój sposób. Chciałbym tutaj odnieść się do często stosowanych argumentów statystycznych, że tutaj przyjęto taki rozwój, tutaj przyjęto taki rozwój. Każdy kraj rozwiązuje te problemy w zależności od tego jakimi źródłami dysponuje, jakimi paliwami dysponuje, na jakim stadium rozwoju się znajduje. Argument, na przykład, dotyczący Stanów Zjednoczonych, często podnoszony, że w Stanach Zjednoczonych zaniechano rozwoju energetyki jądrowej jest słuszny w odniesieniu do Stanów Zjednoczonych. I on żadnym argumentem w stosunku do sytuacji jaką mamy w Polsce energetycznej, czy jaką chcemy, właściwie nie ma. Żeby nie być gołosłownym powiem, że w Stanach Zjednoczonych w latach ‘75-‘83 rzeczywiście skreślono z planów 82 bloków energetyki jądrowej, ale równocześnie skreślono 59 bloków klasycznych. Po prostu sytuacja energetyczna Stanów Zjednoczonych, między innymi mają ponad sto elektrowni jądrowych jest taka, że po prostu opcja zerowa, a nawet opcja minusowa może mieć już tam zastosowanie.</p>
<p>Chciałbym powiedzieć, że często mówimy o tym, że parlament szwedzki przyjął decyzję, żeby do roku 2010 zlikwidować energetykę jądrową. Ja bym powiedział, decyzja parlamentu szwedzkiego jest wysoce racjonalna, a to dlatego, że najpierw wybudowano w Szwecji 12 bloków jądrowych wielkiej mocy, które dają, mają 10 tysięcy megawatów mocy, dają od 86 roku 53 procent energii elektrycznej w Szwecji i bezpieczeństwo energetyczne w Szwecji jest całkowicie zapewnione. Szwecję dzisiaj stać na to dzisiaj i to jest bardzo słuszna decyzja, ażeby nie budować nowych, dużych mocy energetycznych. Przeznaczyć środki na badania i wprowadzić nową technikę. Do roku 2010 te bloki jądrowe, które były uruchomione, ostatni w 85 roku, zakładając, że żywotność bloku jądrowego jest średnio 25-30 lat, osiągną kres swojej eksploatacji. A więc jest to naturalne, stopniowe wycofywanie bloków wyeksploatowanych z nadzieją, że w tym czasie wprowadzone będą inne techniki. Ta nadzieja, jak dotychczas, nie ma praktycznego pokrycia. Po prostu nie wymyślono dotychczas na tę skalę nic nowego. Nie tylko tam. Świat pracuje nad tym intensywnie.</p>
<p>Jeśli idzie o podobny argument. Austria rzeczywiście wycofała, skoro nie dopuściła do uruchomienia elektrowni w Zwentendorf, którą - nie wiem - bym powiedział, czy najrozsądniej najpierw wybudowano dlatego, że nie rozwiązano wcześniej sprawy składowania odpadów wysoko aktywnych, prawda, ze zwrotu paliwa przerobu wypalonego. Jest to przykład dosyć osobliwy.</p>
<p>Otóż to jest rzecz, którą pozwoliłem sobie przedstawić państwu, ażeby powiedzieć jak wielką wagę, jak fundamentalną rolę w pracy rządu, w jego działaniach, w działaniach jego agend, przywiązujemy do spraw energii. Za punkt wyjścia chciałbym zaproponować państwu, co do którego punktu wyjścia być może będziemy zgodni, ocenę sytuacji energetycznej w Polsce.</p>
<p>Nie będę rozwijał tej sprawy. Chciałbym powiedzieć najważniejsze. Zarówno po stronie pierwotnej energii, jak i po stronie energii końcowej, powiedzmy zużycie energii elektrycznej, na głowę mieszkańca, jesteśmy w bardzo złej sytuacji. Mamy bardzo niskie wskaźniki. Oczywiście, można powiedzieć, wskaźnik na głowę mieszkańca nie jest to ten wskaźnik. W każdym razie te wskaźniki wskazują na nasze zacofanie cywilizacyjne. Ale równocześnie zgodni jesteśmy co do tego, że nasz dochód narodowy wytworzony jest wysoce energochłonny. Co do tego, sądzę, że jesteśmy wszyscy zgodni. Ale jeśli zderzyć te dwa stwierdzenia, że mamy bardzo małą podaż energii na jej poziomie pierwotnych nośników, jak i również mamy zużycie energii elektrycznej bardzo niskie, a mamy bardzo wysoką energochłonność dochodu narodowego, to może to być koronny argument przeciwko temu jak niski mamy dochód narodowy. Jak mamy niską produktywność naszą. A więc działania, myślę, że można powiedzieć, powinni pójść przede wszystkim na powiększenie dochodu narodowego, na powiększenie produktywności, z wykorzystaniem racjonalnym tego, czym dysponujemy. Wedle World [nieczytelne] z ‘87 roku nasz dochód narodowy na jednego mieszkańca wyrażony w dolarach jest sześciokrotnie mniejszy niż we Francji. Sądzę, że są to sprawy znane, sześciokrotnie w różnych przepisach itd., itd.</p>
<p>Dalej, chciałbym powiedzieć, że argument ogromnie wysoką energochłonnością dochodu narodowego, który w swoich, że tak powiem walorach bezwzględnych jest prawdziwy, nie podważalny. Jeśli się posłużyć tym argumentem, to winien on służyć temu, że musimy za wszelką cenę, mam na myśli wysiłek, cenę wysiłku, doprowadzić do podwyższenia dochodu narodowego. A więc za punkt wyjścia trzeba by przyjąć sytuację energetyczną Polski, że jest ona sytuacją złą. Jesteśmy właściwie stale na krawędzi niedostatku energii. I szczęśliwie się składa, że choćby zimy ostatnie mamy tak lekkie, jak ta zima, którą przeżywamy.</p>
<p>Druga sprawa, to jest sprawa struktury naszego systemu energetycznego. W tej ocenie sytuacji, którą proponuję przyjąć za punkt wyjścia rzeczywiście trzeba powiedzieć, że jest znikomy udział paliw węglowodorowych. Sprawę tę podnosił profesor Kozłowski, jest wysoka monostruktura tego systemu, monostruktura węglowa, bo powyżej 80% energii pochodzi z węgla, a energii elektrycznej powyżej 90.</p>
<p>Wniosek stąd, ta struktura monostruktura również zagraża naszemu bezpieczeństwu energetycznemu. A więc celowym działaniem rządu należałoby dążyć, byłoby dążenie do tego, aby tę monostrukturę zmienić.</p>
<p>Następny punkt, to byłby punkt, który ja nazywam identyfikacją przyczyn tej monostruktury. Otóż sądzę, że dosyć dobrze potrafimy zidentyfikować przyczyny, bylibyśmy zgodni co do identyfikacji tych przyczyn. Ja nie będę rozwijał tej sprawy, ale powiem, że to jest, na przykład, nadmierna materiałochłonność, produkcji, niska jakość wielu wyrobów i materiałów. Utrzymywanie w eksploatacji przestarzałych urządzeń i technologii produkcji. Rozbieżność między strukturą pozyskiwania w kraju paliw stałych, a rosnącym zapotrzebowaniem na paliwa płynne i gazowe. To są wysokie straty w gospodarce komunalno-bytowej, nieracjonalne koszty paliw i energii itd., itd.</p>
<p>Tu chciałem przez to powiedzieć, że identyfikacja przyczyn tej sytuacji jest dosyć klarowna i jest nam znana. Następną sprawą, którą chciałem podnieść, to jest sprawa następująca. Co powinno być podstawą do propozycji polityki energetycznej państwa na następne lata? Otóż myślę, ponieważ to też determinuje model rozwojowy, czy też model tej produkcji, jej charakter. Otóż to powinno być, moim zdaniem, przyjęcie pewnego scenariusza kompleksowego, scenariusza rozwoju społeczno-gospodarczego kraju. Jeśli zgodzimy się co do tego, że priorytety przyjęte przez rząd odpowiadają temu scenariuszowi, to proszę wziąć pod uwagę, że na przykład priorytet gospodarki mieszkaniowej każe nam oddać do roku 2000 - dwa miliony mieszkań. Karze nam pobudować w Polsce dwa miliony mieszkań. I obojętnie, czy przyjmiemy szwedzki wskaźnik, ten 2,8 tony paliwa umownego na jedno takie mieszkanie, przecież Polski obecny, zbliżony do pięciu, a to nie jest tak bardzo obojętna sprawa, oczywiście, trzeba ze wszelkich sił dążyć do obniżenia, to trzeba powiedzieć, że tylko na ogrzewanie tych mieszkań będziemy potrzebowali, na ogrzewanie tych mieszkań, obojętnie w jakim rozwiązaniu technicznym, około 15 milionów ton paliwa umownego. A więc realizacja priorytetów, szczególnie jeśli idzie o rolnictwo, o przemysł spożywczy, o gospodarkę mieszkaniową, wymaga znaczących przyrostów energii.</p>
<p>Pozwolę sobie przypomnieć, że w ostatnich latach, ‘83-‘87, przyrosty zapotrzebowania energii elektrycznej w naszym rolnictwie, które należy uznać za słuszne, jeśli idzie o trendy, były dwukrotnie wyższe niż wzrost zapotrzebowania w kraju.</p>
<p>Identyfikując więc przyczyny i przyjmując taki scenariusz, trzeba by wreszcie dotknąć sprawy jak wobec tego rozwiązać ten problem bardzo trudny i bardzo złożony. Pozwolę sobie przedstawić krótko właściwie tezy, bo jest to ogromna sprawa, tylko tezy tego rozwoju.</p>
<p>Otóż po pierwsze, trend, których wielkości obserwujemy ostatnio, niestety nie odpowiadają założeniom. Założenie podstawowe było, że będziemy uzyskiwać w latach, które mamy obecnie, założone efekty racjonalizacji. Niestety, w tym zakresie polityka i realizacja są bardzo słabe. Ale chciałbym powiedzieć, polityka racjonalizacji, użytkowania i gospodarki energetycznej jest naczelną zasadą polityki energetycznej państwa przyjętą przez rząd. To o tym zresztą wspominał Stanisław Albinowski, jest przyjęte. Czy jest to wielkość 70 milionów ton paliwa energetycznego, jak tam się to podaje, to nie jest w tej chwili tak bardzo istotne. Na pewno jest to ogromna wielkość, nieracjonalnego użytkowania tej energii.</p>
<p>Założenia polityki racjonalizacji mówią, że powinniśmy wprowadzić w przyszłym modelu rozwojowym zużycie energii o poziom niższy niżby to wynikało z trendów jakie są dotychczas, o 70 do 100 milionów ton paliwa umownego. Tyle Albinowski. Bym powiedział, nie bardzo jeszcze wiemy, jak to zrobić. Jest to problem ogromnie złożony. Od spraw cen, taryf energii, poprzez technologię, nie będę ciągnął sprawy. Jest to w każdym razie naczelne założenie, ale chciałbym powiedzieć, że przy założeniu osiągnięcia wszystkich efektów racjonalizacji w naszej gospodarce energetycznej, przy założeniu osiągnięcia tych efektów, naszą polską jakby dychotomią, naszym dramatem jest, że musimy jeszcze dodać po stronie podażowej tej energii. Niestety bym powiedział. Z obecnego poziomu zużycia 190 milionów ton, ton paliwa umownego, przy najgłębszej racjonalizacji musimy wyjść po stronie podażowej, musimy wedle tych obliczeń, wedle tych analiz, jakie mamy dotychczas, na poziom 220-230 milionów ton paliwa umownego. Założenia dotychczasowe są następujące.</p>
<p>Po pierwsze, należałoby dążyć do utrzymania wydobycia, żeby tą wielkość, wprowadzając racjonalizację i efekty do wielkości założonych i zwiększyć podaż jednocześnie, to jest tą naszą dychotomią, podkreślam, musimy dążyć do utrzymania wydobycia węgla kamiennego. Z tym są wielkie zagrożenia. Po pierwsze, utrzymanie tego wydobycia, utrzymanie wydobycia bilansowego, podkreślam, a nie utrzymanie kopalń wydobywających, tak chciałbym prosić o przyjęcie tej informacji, tu zagrożenia są ogromne. Ja przypomnę, że tak zwane sobotnio-niedzielne wydobycie, to jest rząd 30 milionów ton. A więc wystarczy tylko, że górnicy z różnych przyczyn odstąpią od tego. Ze zrozumiałych przyczyn już będziemy mieli rocznie o te 30 milionów ton wydobycia mniej, a więc zejdziemy na poziom 160.</p>
<p>Drugi problem, to jest podniesiony tutaj już problem eksportu. Ten eksport jest rzeczywiście wysoce dyskusyjny z punktu widzenia opłacalności. Ale równocześnie wydaje się, że pewien minimalny poziom również ze względów gospodarczych dla Polski będzie wysoce pożądany. Poziom minimum nie został dotychczas jeszcze określony w sposób racjonalny.</p>
<p>Założeniem następnym jest, że należałoby dążyć do zwiększenia nieco wydobycia, po możliwie najniższym koszcie, węgla brunatnego. Ten możliwie najniższy koszt, na razie powiadam, inwestycyjny, ale oczywiście należy wziąć pod uwagę koszty społeczne, w tym oczywiście aspekty ekologiczne. Otóż tutaj ten realny koszt, to jest koszt polegający na rozszerzeniu wydobycia w Zagłębiu Bełchatowskim, o 10 - 12 milionów ton.</p>
<p>Dochodzimy do rzeczy, która wydaje się być najnowsza, najbardziej atrakcyjna. Konieczność zwiększenia ilości paliw węglowodorowych, to jest ropy i gazu. Jeśli idzie o ropę, z obecnych około 15 - 25 milionów ton. Jeśli idzie o gaz też do około 20 miliardów metrów sześciennych, a nawet 30, a może więcej. Są to sprawy, które praktycznie, jak wiemy jeszcze z jakich kierunków jest to możliwe. Hipotetycznie wiemy, jak to powinno być zrobione. Praktycznie natomiast, nie jest to prosta sprawa. Uzyskanie gazu, na przykład, ze Związku Radzieckiego, bo wydaje się, poza oczywiście, zwiększeniem wydobycia krajowego. Nie zatrzymuję się nad tą sprawą, bo zwiększenie wydobycia krajowego jest na pierwszym miejscu, aczkolwiek efekty tego mogą być późniejsze, później uzyskiwane. Zwiększenie podaży, uzyskania gazu ze Związku Radzieckiego jest możliwe. Tylko Związek Radziecki powiada tak - my możemy ograniczyć eksport tego gazu na Zachód i sprzedać wam ten gaz. Pod jednym warunkiem, że my sprzedajemy to za towary, które my potrzebujemy. Są to towary, jak je tutaj nazwę, zachodnimi. Jak dotychczas takie towary nie są produkowane w kraju.</p>
<p>W każdym razie utrzymując wydobycie węgla kamiennego, zwiększając wydobycie węgla brunatnego, zwiększając znacząco paliwa węglowodorowe, dochodzimy do wniosku, że jeszcze nie jesteśmy w stanie osiągnąć bilansu energetycznego bez dodania nowego paliwa. Bez dodania nowego nośnika energii. Oczywiście w tym bilansie jest miejsce na tak zwane źródła odnawialne energii. Jednak bilansowo jeśli podchodzić, to są to wielkości 1-2 %, wielkości bilansowe. Aczkolwiek znaczenie regionalne, czy inne, to jest zupełnie inna sprawa.</p>
<p>Żadna z analiz, jak dotychczas przedstawionych rządowi nie podawała możliwości zamknięcia bilansów paliwowo-energetycznych w roku 2000 bez wprowadzenia paliwa jądrowego. Stąd program rozwoju energetyki jądrowej. Jest to program nie wypierający dotychczasowe źródła i nośniki. Jest to program domykający, nawet boję się użyć słowa, zamykający, jest to program domykający, a więc program sprowadzony do poziomu minimum sam w sobie. Niemniej jednak w dotychczasowych wszystkich analizach pokazywane są wielkości, że jest to program konieczny.</p>
<p>Co do aspektu bilansu, chciałbym poczynić jedną tylko uwagę. We wszystkich wielkościach bilansu najtrudniej nam będzie, proszę państwa, zamknąć bilans podaży energii elektrycznej. Mówimy, o tym, że Polska, aby osiągnąć poziom cywilizacyjny, jakiego oczekujemy wszyscy, to znaczy, średnie zużycie statystyczne wielkości energetycznej i pomniejszenie jednocześnie wielkości energochłonności dochodu narodowego mniej więcej o 20 % w stosunku do poziomu rocznego w roku 2000, takie jest założenie. Jest to założenie realistyczne, im większe pomniejszenia dochodu narodowego wydają nam się być wielkościami nierealistycznymi, otóż ten poziom podaży energii winien być energetyczny gdzieś na poziomie 210 - 230 terawatogodzin rocznie, w roku 2000. Bez energetyki jądrowej, gdzieś tego poziomu między 5 a 6 tysięcy megawatów my inaczej, my nie potrafimy tej wielkości zaspokoić i podać tej wielkości energii, jak dotychczas.</p>
<p>Prowadzone są prace analityczne. Chciałbym powiedzieć, iż rząd jest otwarty na wszelkie proponowane warianty. Zwracamy się wręcz o podawanie nam aspektów wszystkich możliwych o inne punkty widzenia. Chciałbym podkreślić, że jak dotychczas bez podania paliwa jądrowego polskiego bilansu paliwowo-energetycznego w roku dwutysięcznym nie zamkniemy. Takie jest przekonanie rządu.</p>
<p>Na koniec chciałbym poczynić uwagę odnośnie do akceptacji społecznej. Oczywiste jest, że bez akceptacji społecznej tej sprawy rozwoju energetyki jądrowej nie można prowadzić. Że to jest przecież dla społeczeństwa prowadzone, przez społeczeństwo na jego korzyść. Co do tego nie ma najmniejszej wątpliwości.</p>
<p>Sytuacja, jaka jest dzisiaj, sądzę, jest wynikiem dwóch rzeczy. Po pierwsze, jest wynikiem trendów polityki informacyjnej popełnionej w minionych latach. Energetyka jądrowa zaczęła się rozwijać w Polsce, jej przygotowanie, z początkiem lat siedemdziesiątych, ja pomijam wcześniejsze lata badań, bo już był koniec lat pięćdziesiątych, wówczas polityka informacyjna, otwarcie do społeczeństwa wyglądało inaczej. Państwo doskonale wiedzą.</p>
<p>Druga rzecz, to jest wybuch jakby demokracji, który nastąpił w ostatnich latach i niedostosowaniu się i nieumiejętność zmiany polityki informacyjnej w stosunku do osób i warstw społecznych. To jest oczywisty błąd i to trzeba by w przyszłości w sposób zdecydowany i bardzo szybki starać się to naprawić. Jest to konieczne.</p>
<p>Dziękuję bardzo. Z mojej strony tyle. Dziękuję za uwagę.</p>
<p><em>Jerzy Kołodziejski:</em></p>
<p>Dziękuję bardzo panu ministrowi za przedstawienie stanowiska rządu w sprawie rozwoju energetyki jądrowej. Z zadowoleniem stwierdzam, że w jednym punkcie strona solidarnościowa i strona rządowa jest zgodna. Że bez akceptacji społecznej nie można rozwijać energetyki jądrowej. To jest dobry punkt wyjścia do dalszej dyskusji.</p>
<p>Proszę bardzo, teraz otwieram dyskusję, zaraz, przepraszam bardzo. Pozostaje problem, który już musimy teraz rozpatrzeć. Czy rozwijamy teraz dyskusję nad energetyką jądrową? Czy przechodzimy do zaległego punktu, czy prowadzimy dalej? Panie profesorze Kozłowski, jak pan uważa?</p>
<p><em>Stefan Kozłowski:</em></p>
<p>Ja myślę, że może kontynuujmy tę rozmowę, bo może zróbmy parę wypowiedzi i po tych paru wypowiedziach mieć stanowisko, sądzę, że tutaj pan profesor Bojarski zabierze głos. Tutaj, koledzy z Gdańska, tak, żebyśmy mieli po prostu parę stanowisk. A potem, po przerwie byśmy przemyśleli te sprawy i wrócili dalej.</p>
<p><em>Jerzy Kołodziejski:</em></p>
<p>Bardzo proszę, jako pierwszy ze strony solidarnościowej zabierze głos pan profesor Polański. Bardzo proszę.</p>
<p><em>Zygmunt Polański:</em></p>
<p>Proszę państwa, wysłuchałem z dużą uwagą wypowiedzi pana ministra, czy słychać dobrze, którą nam tutaj przedstawił. I muszę stwierdzić, że niestety nie przekonują mnie te argumenty, które pan minister wytoczył. Dlaczego? Z wielu względów. Po pierwsze dlatego, że wszyscy wiemy o tym, że nasz kraj wyniszczony, rabunkową gospodarką prowadzoną od czterdziestu lat, z czym się zgadzamy, jest niedostatecznie przygotowany do takich kosztownych inwestycji jakimi są elektrownie jądrowe. Niezmiernie niski poziom dochodu narodowego na mieszkańca i obniżający się z roku na rok poziom życie społecznego, wymaga podjęcia szybkich działań celem radykalnej poprawy tej sytuacji. Wiemy co się dzieje w społeczeństwie.</p>
<p>Upadek gospodarczy jaki nastąpił na oczach niemal jednego pokolenia nie został spowodowany brakiem energii i nie energia, a zwłaszcza energia jądrowa jest tym czynnikiem, który zdoła wyciągnąć kraj z ekonomicznego kryzysu. Przeciwnie, poniesienie tak dużych nakładów, jakie są związane z budową elektrowni jądrowych, pogrąży polskie społeczeństwo w jeszcze większej biedzie niż dotychczas. Państwo nie ma pieniędzy, żeby inwestować w takie przedsięwzięcia. Dzisiaj mówi się, że elektrownia w Żarnowcu będzie kosztowała tylko 500 miliardów złotych. I jeszcze nie ma w tych kosztach kosztów obsługi inwestycji. Ona może pójść grubo powyżej jednego biliona. Za to wszystko będzie musiało zapłacić jednak całe społeczeństwo. Bo jemu wystawi się za to rachunek. Tak, jak już płaci ono za wiele bezsensownych inwestycji tworzonych w przeszłości, bez rachunku ekonomicznego i bez stawiania na pierwszym miejscu interesu społecznego i narodowego.</p>
<p>Pan minister mówił o złej sytuacji w energetyce kraju. Zgoda. Jest zła. Ale wiemy również o tym, że gospodarka narodowa jest w stanie głębokiej nierównowagi. Tę równowagę widać wyraźnie również w gospodarowaniu energią. Mamy nieuporządkowane sprawy w tym dziale. Przy tym system gospodarczy dopuszcza się ogromnego marnotrawstwa energii, w tym energii elektrycznej, której wyprodukowanie jest bardzo kosztowne. To jest jedna z najkosztowniejszych form uzyskiwania energii, właśnie energii elektrycznej. A zatem tym bardziej powinna być wykorzystywana mądrze.</p>
<p>Jako kraj biedny nie stać nas na inwestowanie, przede wszystkim na marnotrawstwo nas nie stać i na inwestowanie w nowe megawaty, co do których nie ma gwarancji, że będą wykorzystane racjonalnie, jeżeli stare są nieracjonalnie wykorzystane. Wobec tego, sprawa rozwoju naszej energetyki powinna być wstrzymana tak długo, dopóki nie zostaną te sprawy w kraju uporządkowane.</p>
<p>Mówi się, że mamy niskie zużycie energii na mieszkańca. To prawda. Inne kraje, choć nie wszystkie, mają wyższe zużycie. Polska ma coś tam około 3 700, ja końcówki nie powiem, Francja, RFN, mają 5-6, Szwecja ma nawet 16 kilowatogodzin na mieszkańca rocznie, oczywiście w innej strefie klimatycznej, to też trzeba brać pod uwagę. Ale co z tego, czy to znaczy, że my musimy także tyle mieć?</p>
<p>Holandia, na przykład, ma zużycie 4 300, a więc 16 procent więcej niż Polska, ale przy jakiej ogromnej różnicy w poziomie życia, w dochodach.</p>
<p>Gdyby nasza gospodarka była prowadzona zgodnie z prawami ekonomicznymi też byśmy dzisiaj w takiej sytuacji byli jak Francja, czy Niemcy i nie mielibyśmy tak zdewastowanego ekologicznie kraju, jak mamy w tej chwili. Dlatego uważam, że porównywanie zużycia energii z krajami bogatymi i nas, nie ma żadnego sensu i używane jest tylko do celów propagandowych, wciskających ludziom do świadomości fałszywe interpretacje faktów.</p>
<p>Stoimy u progu lat dziewięćdziesiątych przed bezwzględną potrzebą modernizacji naszego przemysłu. I to z dwóch powodów. Pierwsze, powodów ekologicznych, które tu są głównym przedmiotem naszych obrad. Jak również z powodów ekonomicznych. A więc problem jest szeroki. Dekapitalizacja środków pracy, maszyn i urządzeń, a także infrastruktury jest tak wielka, że grozi nam totalna katastrofa w najbliższym czasie, jeżeli z tym sobie nie poradzimy. Odbudowa tego całego narodowego gospodarstwa wymaga kolosalnych nakładów. O tym chyba nie trzeba mówić. Spłacanie długów zagranicznych oraz nasilająca się coraz bardziej inflacja, powodowana fatalną polityką inwestycyjną, powoduje wielkie kłopoty rządu utrzymywaniem równowagi gospodarczej. Co roku są deficyty budżetowe. W tym roku, jak wiemy, na rok 89, mamy bilion złotych tego deficytu i oby się tylko na tym skończyło.</p>
<p>Wchodzenie w tej sytuacji w nowe wielkie inwestycje, szczególnie tak kosztowne jak elektrownie jądrowe, uważam, że nie ma żadnego uzasadnienia. Słyszy się na każdym kroku o braku środków na ochronę środowiska. Byłoby dziwne gdyby one były przy takiej gospodarce. Uważamy, że te środki, które się chce utopić w energetyce jądrowej, powinny być użyte na modernizację przemysłu pod kątem również i ochrony środowiska. Żeby załatwić jedną i drugą sprawę. Utopienie ich w elektrowniach jądrowych nie zmieni sytuacji, nie wyeliminuje zanieczyszczeń, a jeszcze może pogorszyć stan ekologiczny kraju, ponieważ przy zacofanej technologii, braku dyscypliny społecznej i brakach materiałowych nie jesteśmy zdolni zbudować bezpieczną elektrownię jądrową w Polsce. Do tego trzeba mieć inne warunki, których w kraju nie umiano stworzyć. Mamy słuszne obawy, że elektrownie jądrowe budowane w takich warunkach, jak nasze, nie będą bezpieczne.</p>
<p>Wszyscy wiemy co to znaczy. To znaczy awaria w tym wypadku. Zapewnianie garstki ludzi, którzy jeśli uważamy ich za specjalistów, mają jednak bardzo małą siłę przekonywującą, ponieważ są tak pewni siebie, że w dyskusjach jakie prowadzimy już niejednokrotnie w tej sprawie, w tak niebezpiecznej sprawie, że nie należy się dziwić, że zaufanie społeczne do tej całej sprawy, jest bardzo nadwyrężone. Wręcz powiedziałbym, zdecydowanie przeciwne.</p>
<p>Na koniec, o czym zresztą mówił już pan profesor Kozłowski, jednym z najważniejszych powodów dla których domagamy się tu, na tej sali, zaprzestania budowy elektrowni jądrowej, jest wola społeczeństwa. Możemy w każdej chwili przedstawić dowody na to, że społeczeństwo nie życzy sobie elektrowni jądrowej. Mamy w tej sprawie oświadczenia i tysiące podpisów ludzi z różnych sfer i środowisk, pracowników nauki, rolników, robotników, środowisk akademickich i wiele innych z całego kraju. My mamy obowiązek brać to pod uwagę, bowiem reprezentujemy stronę społeczną.</p>
<p>Rząd natomiast może liczyć się z tą opinią i wtedy uzyska wiarygodność albo nie. I wtedy tej wiarygodności już niestety wtedy nie będzie.</p>
<p>Na tym pragnę na razie zakończyć, ponieważ te racje, które przedstawiłem upoważniają nas dostatecznie do uzasadnienia i utrzymania naszego stanowiska tak sformułowanego we wniosku 16-tym.</p>
<p>Dziękuję bardzo.</p>
<p><em>Jerzy Kołodziejski:</em></p>
<p>Dziękuję bardzo panu za wygłoszenie przemówienia. Proszę państwa, ponieważ sprawa jest wysoce kontrowersyjna. Zanosi się na długą i uciążliwą walkę, proponuję zachowanie parytetu zasady w prowadzeniu dyskusji, to znaczy przemiennie będę udzielał głosu. Czy zgadzacie się państwo na takie rozwiązanie?</p>
<p><em>Głos z sali:</em></p>
<p>Jest to przecież kontrowersyjna sprawa.</p>
<p><em>Jerzy Kołodziejski:</em></p>
<p>Tak, kontrowersyjna sprawa. I trzeba zachować inną regułę gry niż przy tamtych sprawach. Dobrze, wobec tego idąc tą metodą, tym sposobem, chciałem udzielić głosu ministrowi Kulczyńskiemu.</p>
<p><em>Wacław Kulczyński:</em></p>
<p>Dziękuję bardzo.</p>
<p>Mam, proszę państwa, przed sobą raport zwany jako raport premier Norwegii, pani Brundtland, który był opracowany na prośbę Organizacji Narodów Zjednoczonych i mam tę część tego raportu, który jest zatytułowany: „Energia, wybór na rzecz środowiska i rozwoju”.</p>
<p>Pozwólcie państwo, że chciałbym przywołać niektóre fragmenty tego raportu, ażeby pomóc nam samym, tutaj na tej sali, w przyjęciu ostatecznych wniosków. Zacytuję Bilsona, z Kanadyjskiego Stowarzyszenia Jądrowego, którego wypowiedź została tutaj zamieszczona w tej części dotyczącej energetyki jądrowej, jako pewnego rodzaju motto. I te krótka część brzmi tak: „zagrożenie zdrowia, czy rozwoju praktycznych zastosowań techniki jądrowej, włącznie z elektrycznością jądrową, są bardzo małe w porównaniu z korzyściami płynącymi ze stosowania promieniowania jądrowego w medycynie. Bezpieczne stosowanie techniki jądrowej i obiektywnie wiele korzyści z oczyszczenia środowiska i ze zwiększenie światowych dostaw żywności dzięki wyeliminowaniu odpadów. Z jednym ostatnim i bardzo sławnym wyjątkiem, współpraca międzynarodowa, która cechowała rozwój technologii energii jądrowej dostarcza znakomitego modelu obchodzenia się ze wspólnymi problemami środowiskowymi i etycznymi stawianymi przez rozwój innych technologii”.</p>
<p>Inny fragment przytacza kwestie związane z ryzykiem pracy reaktora. I tutaj mówi się w ten sposób, iż analizy po wypadkach Harrisburgu i w Czarnobylu całkowicie różnią się, całkowite różne typy reaktorów, wykazały, że w obydwóch przypadkach główną przyczyną był błąd działających ludzi. Wydarzyły się one odpowiednio około 2 100 i 4 000 po reaktorolatach.</p>
<p>Ja, oczywiście, tutaj idę na zasadzie wyboru. Gdzie indziej mówi się tak: „nie ma powodów dla którego energia jądrowa nie miałaby się okazać znacznie w latach dziewięćdziesiątych silnym konkurentem”. Na przeciwległym krańcu liczni eksperci wyznają pogląd, że istnieje zbyt wiele nie rozwiązanych problemów i zbyt dużo ryzyka dla społeczeństwa.</p>
<p>W sumie około 15 procent całej wytworzonej na świecie elektryczności, oczywiście w niektórych krajach dochodzi tutaj do znacznie większego udziału, jest oparty na energetyce jądrowej.</p>
<p>I coś, co dla mnie służy jako pewnego rodzaju wniosek, czy bez pewnego rodzaju, chciałbym go tutaj zgłosić. Jakakolwiek polityka będzie przyjęta, jest rzeczą ważną, aby najwyższy priorytet był przyznawany poszukiwaniu oszczędnych pod względem energetycznym praktyk we wszystkich sektorach energetyki i wielkoskalowych programach badawczych, w rozwojowych i pokazowych dla bezpiecznego i sprzyjającego środowisku uzyskiwania, użytkowania wszystkich obiecujących źródeł energii, a już szczególnie źródeł energii odnawialnej.</p>
<p>I chciałbym w związku z tym postawić po prostu pierwsze wnioski, ale może jeszcze przed tym, proszę państwa, tak.</p>
<p>Dla mnie również, jak i dla kolegi Bijaka nie ulega wątpliwości, że stoimy pod pręgierzem bilansu energetycznego. Zagrożenie w tej dziedzinie jest związane również i z tym, że mamy do czynienia praktycznie z zasobami ograniczonymi, które są w perspektywie kilku najbliższych pokoleń na wyczerpaniu. Staniemy z pełną odpowiedzialnością już teraz przed problemem zabezpieczenia energii dla tego kraju. Od tego nie uciekniemy. Jest to rzecz, którą jak sądzę, nikt w badaniach Instytutu Geologicznego, jak sądzę, jest do udowodnienia. A więc spoczywa tu na nas dość duża, czy nawet bardzo duża odpowiedzialność za słowo powiedziane w tych sprawach. Są określone warunki naszego kraju, które powodują, iż dla nas ta alternatywa jest poważną alternatywą. Pamiętajmy o tym, że w wielu krajach jest to związane po prostu z tą sytuacją jaką z punktu widzenia zasobów różnego rodzaju posiadają te kraje. I to przyznaje każdy partner z którym się rozmawia. To przyznaje i Norwegia, z którą niedawno mieliśmy rozmowy, i Szwecja, i Japończycy, i Amerykanie. Jest to związane po prostu z indywidualną sytuacją w zasobach, w możliwości wykorzystania różnych źródeł energii. Jest tu zupełnie poza nawet dyskusją typu, prawda, możliwości technicznych, finansowych itd. Więc ten element trzeba brać pod uwagę i u nas taki element właśnie występuje, groźby braków innych zasobów energetycznych. Nasz kraj na pewno na energetyce wodnej, czy wiatrowej, nie będzie opierał swojego rozwoju. Tak po prostu, nieco nawet upraszczając sprawę.</p>
<p>Mówimy o tym, że niedostatecznie jest wykorzystana ta energetyka, wiem o co chodzi, o kwestię oszczędności, prawda, pracy elektrowni naszych itd., itd. To prawda, ale pamiętajmy, że również po to, żeby tak się stało, to trzeba włożyć w to ogromne pieniądze. Ten rachunek także trzeba brać pod uwagę. To, żeby ta energia węglowa pracowała w sposób również taki, ażeby nie szkodził środowisku, to również jest kierunek na olbrzymie nakłady finansowe, w technikę, która w wielu przypadkach, czy nawet w większości przypadków, musi być po prostu zwyczajnie zaimportowana. A więc liczmy się i z takim układem. Liczmy się z takim układem, że jeśli domagamy się i idziemy na kierunek związany z restrukturyzacją gospodarki, a więc ograniczenia również tamtych źródeł surowcowych dla naszego środowiska, ponieważ również w tym raporcie i w innych materiałach jest udowodnione, że jednak tutaj problemy są najgroźniejsze dla środowiska naturalnego płynące po prostu z tej energetyki, to biorąc pod uwagę i ograniczanie z tych powodów środowiskowych i ograniczanie z powodów takich, które są związane z czasem pracy przemysłu, to biorąc pod uwagę te wszystkie elementy dochodzimy do wniosku, że w ogólnym rachunku kosztów nie jest do odrzucenia droga związana z rozwojem energetyki jądrowej. Myślę, że wszystkie te sprawy powinny być wyraźnie wzięte pod uwagę.</p>
<p>Chciałbym się zgodzić zatem z wnioskiem tutaj pana profesora Kozłowskiego, który mówi o tym, iż myśmy nie prowadzili albo jeśli prowadzili, to nie najzręczniej, otwartą akcję wyjaśniającą, informującą, o problemach związanych z rozwojem energetyki. I sądzę, że jeśli chcielibyśmy w tej chwili stawiać problem przed społeczeństwem, to nie na zasadzie jakiejkolwiek decyzji, tylko na zasadzie, że rzeczywiście takich bardzo rzetelnych informacji. Szeroko idących w naród, a szczególnie w te regiony, gdzie są proponowane określone lokalizacje jądrowe. Dopiero wtedy my możemy liczyć na to, że decyzja społeczna będzie rzeczywiście decyzją świadomą. Bądźmy wobec tego logicznie w naszych tutaj rozumowaniach. Bo z jednej strony zapewniamy, że naród się wypowie przeciw. Wypowie się. W tej chwili tak odpowiada, robimy referendum, naród odpowiada na nie. Ale jednocześnie myśmy się też przy tym stole zgodzili z tym, że przecież naród jest nieświadomy co mówi, bo nie ma tej rzetelnej informacji.</p>
<p>Wobec tego pierwsza podstawowa sprawa. Jestem za tym, żeby ta informacje była zrobiona również przy udziale, przy zaproszeniu najlepszych specjalistów problematyki innych państw, którzy tym problemem się zajmują, z za granicy. Nie tylko spojrzenia naszego. Spojrzenia również ekspertów zagranicznych. Na wszystko to, uważam, powinniśmy pójść. Ale jednak taka świadoma informacja, trafiająca do świadomości szeroko społecznie powinna być przeprowadzona.</p>
<p>Jest to dla mnie i zgodność poglądu, i pierwszy wniosek, ale dopiero wówczas możemy po takim czymś przesądzać jakieś dalsze, inne rozwiązania.</p>
<p>Druga sprawa, to przyjęcie również takiego założenia, ono się mieści zresztą także w tym cośmy sobie mówili o problemach restrukturyzacji, czy podporządkowania [nieczytelne] rozwoju społecznego, gospodarczego naszego kraju, a nawet wręcz, jak tutaj cytowałem, to ta zasada najwyższego priorytetu w popieraniu wszystkich oszczędnych pod względem energetycznym praktyk we wszystkich sektorach energetyki itd., itd. Sądzę, że temu powinniśmy także tutaj w naszym stanowisku dać wyraz. Ale nie możemy pod wpływem emocji, pod wpływem jakichś impulsów, podejmować decyzji nierozważnych, brać na siebie odpowiedzialność za sprawy, które rzutują na rozwój kraju. Jednak energetyka, tak jak lasy dla przyrody, istnienie ich bądź nie, energetyka jest właściwie motorem całego rozwoju społeczno-gospodarczego. I na ten temat proponuję się w ogóle nie sprzeczać. To nie jest taka kwestia po prostu jedna z wielu. Jest to jedna z podstawowych po prostu z podstaw rozwoju gospodarczego. Jeśli się decydujemy, że po to się zebraliśmy przy tym stole, żeby zmienić dotychczasowy rozwój, żeby dać jemu jakiś wyraźny impuls, to również trzeba ten element wziąć pod uwagę, że tym impulsem jest rozwój energetyki.</p>
<p>Dziękuję bardzo.</p>
<p><em>Przewodniczący:</em></p>
<p>Dziękuję bardzo. Kto ze strony „Solidarności”? Kto? Bardzo, proszę, profesor Bojarski.</p>
<p><em>Włodzimierz Bojarski:</em></p>
<p>W naszym zakładzie problemów energetyki zajmujemy się od dwunastu lat badaniem możliwości zaspokojenia potrzeb energetycznych kraju, w powiązaniu z przewidywanymi zmianami struktury gospodarczej, produkcyjnej tego kraju. I w trzech seriach badań, w ciągu ostatnich ośmiu lat, zbadaliśmy bardzo wiele takich wariantów. I już w roku 1984 na dużej konferencji, w Jabłonnie, prezentowaliśmy bardzo przykry, czy bardzo twardy, wynik owych badań. I nie ma możliwości zaspokojenia potrzeb energetycznych kraju do roku 2000 i po roku 2000, jeżeli dotychczasowe trendy rozwoju przemysłu wysoko energochłonnego będą utrzymane.</p>
<p>Jeżeli procesy racjonalizacji w zużyciu paliw i energii będą utrzymane. Inaczej mówiąc, jest pełna świadomość badawcza, że bez głębokiej reformy gospodarczej, która wymusiłabym owe zmiany struktury gospodarki, wymusiłaby owe procesy realizacyjne, racjonalizacyjne, o zaspokojeniu potrzeb energetycznych w stu procentach tej nieracjonalnej gospodarki, mowy być nie może.</p>
<p>Stawialiśmy to wyraźnie uważając, że nie da się zbudować żadnego planu pięcioletniego. I mogę powiedzieć państwu, że według naszych badań obecny plan jest oczywiście energetycznie niezbilansowany. Jedynie łasce Bożej zawdzięczamy, że ta zima nie spowodowała kataklizmu energetycznego w naszym kraju. Ale zawdzięczamy to raczej Bożej przezorności, niż naszej rozumnej przezorności, jako że tych stwierdzeń nikt do tej pory poważnie nie brał pod uwagę.</p>
<p>Pan minister Bijak był łaskaw zwrócić uwagę, że naczelną zasadą gospodarczą jest racjonalizacja. Ale jest to zasada papierowa. I nie ma żadnych mechanizmów realizacji w Polsce gospodarki. Przedstawialiśmy badania i analizy z których wynika, że wszelkie procesy racjonalizacji są praktycznie zablokowane na szeregu poziomach, z bardzo wielu powodów. Ekonomicznych, technicznych i organizacyjnych. Bez reformy gospodarczej nie było procesów racjonalizacji. Nie ma procesów racjonalizacji i nie będzie. W związku z tym owe nastawienie władz na racjonalizację jest czysto werbalne, ponieważ nie ma owych to mechanizmów, które to tę realizację racjonalizacji mogły powodować.</p>
<p>Natomiast, żeby cokolwiek móc zaproponować pracowaliśmy dalej, zakładając, że w wyniku między innymi rozmów społeczno-politycznych dojdzie do przeforsowania decyzji politycznych, decyzji społecznych, o poparcie konsekwentnego programu. W tym również programu reformy w górnictwie, w tym również programu reformy w energetyce i doprowadzenia do urentownienia i częściowo do samofinansowania tych wielkich działów gospodarki. Z ogromnym, wielokrotnym wzrostem cen paliw i energii z tym związanych. Z całkowitą przebudową struktury cen surowców, paliw i energii w całej gospodarce narodowej, no i z odpowiednimi skutkami tego dla wszystkich konsumentów i zapotrzebowania.</p>
<p>Jeżeli byśmy mogli przyjąć, że w wyniku między innymi rozmów toczonych właśnie tutaj, taka reforma szybko i skutecznie zostanie wprowadzona, to wtedy możemy dopiero mówić o racjonalnych potrzebach energetycznych, bo dopiero wtedy się okażą te potrzeby energetyczne. Przecież potrzeba energetyczna jawiąca się w kraju o największym deficycie paliw i o najniższych cenach paliw w świecie, jest zgoła nieracjonalna. Próba pokrywania takich potrzeb jest zupełnie absurdalna. Wydawałoby się, że my tutaj nie powinniśmy mówić o takich potrzebach nieracjonalnych. Możemy mówić o potrzebach trafionych.</p>
<p>Jakie to są potrzeby porównawcze w skali bilansu? Pozwolą państwo, że odczytam. W 83 roku, w Polsce, na obywatela zużywaliśmy ponad 3 tony ekwiwalentnego paliwa olejowego na mieszkańca. W tym samym czasie myśmy zużywali 3,1 tony. Wielka Brytania 3,4, Francja 3,3, NRF 4,2, Beneluks 4,7. My zużywamy w kraju potencjału energetycznego niewiele mniej niż najbardziej rozwinięte kraje zachodnie. Nie ma zatem innej drogi niż ta, o której powiedział pan minister Bijak. No, droga na racjonalizację, ale nie droga płodna, nie droga, którą władze państwowe deklarują od kryzysu energetycznego. Ja przypomnę, że kryzys energetyczny wystąpił w 73 roku. Jesteśmy lat po kryzysie energetycznym. Koncern „Shell” od kryzysu energetycznego w ciągu kilku lat przestawił wszystkie rafinerie swoje na opalanie rafinerii innymi nośnikami energii niż oleje, bo oleje były za drogie. Ale my w Płocku do dzisiejszego dnia opalamy rafinerię olejami, bo jesteśmy najbogatszym krajem w tym zakresie. Przecież nas stać, „Shella” nie stać. Ale nas stać. Spalamy 900 tysięcy ton oleju rocznie w tej rafinerii, taką mamy gospodarkę.</p>
<p>Wydaje się zatem, że najbardziej tolerancyjny i ugodowy sposób rozmowy nie może przejść do porządku dziennego nad tym, że bez reformy, bez zasadniczych drastycznych form przebudowy bilansu energetycznego po stronie zapotrzebowania, mówienie o pokryciu staje się naprawdę bezprzedmiotowe.</p>
<p>Proszę zwrócić uwagę, że w obecnym planie pięcioletnim takie się realizują przedsięwzięcia inwestycyjne, jak elektryfikacja trzeciorzędnych linii kolejowych, co powoduje po stronie elektroenergetycznej wybudowanie dodatkowo 200 megawatów w elektrowniach, i co najmniej 300 megawatów w sieciach, w transformatorach, w liniach przesyłowych, po to, żeby zaoszczędzić 190 ton oleju opałowego i za to zużyć prawie pół miliona ton węgla w elektrowni. I to się jeszcze nazywa racjonalizacją. I to jest w planie pięcioletnim, ze wspólnych pieniędzy realizowanych. Takie projekty racjonalizacji mamy w tej pięciolatce. Takie projekty racjonalizacji realizujemy od 10, czy 15 lat. Już nie mówię o tym, że był projekt taki, żeby wybudować z pieniędzy racjonalizacji górskie drogi do wywozu górskiego drzewa, co miało się też przyczynić do racjonalizacji. Nie ma to nic wspólnego z racjonalizacją energetyczną. I oczywiście, efektów racjonalizacyjnych z tego nie ma. W samych elektrowniach można było zaoszczędzić znaczną moc. Przemielamy w Polsce około 150 milionów ton rocznie surowców mineralnych, w tym samego węgla około 70 milionów ton. Miele się to w młynach kulowych, na których zużycie energii jest od 30 procent większe, niż mogłoby być przy zastosowaniu automatów. Jest w Polsce człowiek, właściciel patentu, jest w Polsce patent, prostych elementów automatyki, które dałyby się na każdym z tych urządzeń zastosować i zmniejszyć zużycie energii elektrycznej o 30 procent. Tego niestety nie robimy, bo właśnie robimy inne projekty racjonalizacyjne, o których mówiliśmy.</p>
<p>Jest to zatem sytuacja dla nas trudna dlatego, że oczywiście, dostosowanie, przebudowanie gospodarki narodowej, do owych zracjonalizowanych warunków wymaga, po pierwsze, reformy, a tej reformy wcale nie ma. Ona jest na papierze, podobnie jak na papierze są te usiłowania dotyczące racjonalizacji. To wszystko jest na papierze, ale nie w rzeczywistości.</p>
<p>A zatem musiałaby być ta reforma naprawdę wymuszana i dekretowana, i realizowana, a dopiero później można by do niej próbować ten bilans dostosowywać.</p>
<p>Wszystko to, co powiedział tutaj pan minister Bijak mnie się wydaje, że stwarza bardzo dobre perspektywy dla krajowego bilansu energetycznego. To napięcie, które wytwarzała polska gospodarka węglowa, ono maleje ze względu na ekonomiczne otwarcie się kraju i rozszerzenie możliwości korzystania z olejów i z gazu ziemnego. Natomiast, jeżeli chodzi o bilanse, które by dla takiej zmodernizowanej gospodarki mogły być realne w roku 2000 i 2010, tośmy ich kilka zrobili w naszym zakładzie. W końcu grudnia przekazaliśmy te prace do Instytutu Energetyki. A z Instytutu Energetyki mam nadzieję, że trafiły one do Ministerstwa Przemysłu.</p>
<p>Wśród tych scenariuszy i tych wariantów jest również wariant, przy wysokim rozwoju gospodarki, przy dużym tempie rozwoju gospodarki wariant zaspokojenia potrzeb energetycznych, tej szybko rozwijającej się gospodarki, też elektrowni jądrowych. Tym bardziej takie warianty można opracować dla słabszego tempa rozwoju gospodarki narodowej.</p>
<p>Chciałem przypomnieć, że uchwały Polskiego Sejmu i Państwowej Rady Energetycznej w sprawie rozwoju w Polsce energetyki jądrowej, bazowały na całym szeregu założeń, których niestety w ciągu ostatnich paru lat praktyka nie potwierdziła. I tak zakładało się, że elektrownie jądrowe po okresie wysokich kosztów w pierwszym okresie ich realizacji w krajach rośnie, w następnych latach będzie się odznaczały coraz to mniejszymi kosztami inwestycyjnymi. Po opanowaniu technologii, po opanowaniu procesów budowlanych, z roku na rok elektrownie będą tańsze. Niestety w ciągu ostatnich dziesięciu lat pojawiła się tendencja odwrotna. W całym świecie koszty budowy elektrowni jądrowych wzrastają, wzrastają przez całą dekadę, w sposób wykładniczy. W ostatnich latach zaznaczył się zatem idący wykładniczy wzrost kosztów eksploatacji. Tymczasem koszty klasycznych elektrowni nie wzrosły wiele, to klasycznych elektrowni, węglowych, dobudowano wysokosprawne urządzenia odpylające, odsiarczające, a również absorbujące tlenki azotu. Przyniósł ten sposób znacznie mniejszy koszt, przyniósł on, że elektrownie te stały się w znacznym stopniu mniej uciążliwymi. I w dalszym ciągu stosunek kosztów elektrowni cieplnych na paliwa konwencjonalne, mówmy o paliwie węglowym, do elektrowni jądrowych, jest jak jeden do dwóch dwadzieścia, dwóch i pół. Do tego we wszystkich kalkulacjach światowych dochodzą koszty zamrożenia, oprocentowania kapitału w czasie budowy. I ten czynnik powoduje, że ta wstępna różnica jest taka, iż w dalszym ciągu stosunek kosztów elektrowni cieplnych na paliwa konwencjonalne, mówmy o paliwie węglowym, do elektrowni jądrowych jest jak 1 do 2,20-2,5. Do tego we wszystkich kalkulacjach światowych dochodzą koszty zamrożenia, koszty oprocentowania kapitału w czasie budowy. I ten czynnik powoduje, że ta wstępna rolnica kosztorysowa pomiędzy elektrowniami cieplnymi, z dostarczaniem spalin i elektrowniami jądrowymi, ze stosunku 1 do 2,2-2,5, wzrasta do stosunku 1 do 3, po uwzględnieniu tego zamrożenia i oprocentowania.</p>
<p>Nadzieja, że to będzie inaczej się niestety nie sprawdza, nie spełnia. Drugi wzgląd, że ceny paliwa jądrowego się ustabilizują i będą może nawet z roku na rok spadały, się nie potwierdził. Zaznaczyła się w ostatnich latach wyraźnie tendencja do wzrostu zużycia paliw.</p>
<p>Nie spełniły się również nadzieje, że czas budowy elektrowni jądrowej się znacznie skróci. Wręcz przeciwnie, w krajach wysokorozwiniętych traktuje się dziesięcioletni okres z standardowy, z chwilą podjęcia budowy, a oddanie bloku jądrowego do eksploatacji. No, wydaje się, że my w Polsce musimy się liczyć ze znacznie dłuższym okresem realizacji tej budowy. Nasza nadzieja była taka, że uda się w przemyśle krajowym uruchomić produkcję znacznej większości urządzeń dla elektrowni jądrowej. W tej chwili jest wiadomo, że w kraju będziemy w stanie wyprodukować jedynie urządzenia do części konwencjonalnej. Natomiast pozostała część jądrowa będzie przedmiotem importu. W ten sposób program energetyki jądrowej jest programem opartym w ogromnej większości już na imporcie, bo dochodzi import paliwa, oczywiście, do tych elektrowni i przychodzi znaczna część jądrowego wyposażenia. I nie tylko jądrowego, bo także całość układów automatyki, armatury specjalnej, to wszystko będzie musiało być importowane. To założenie naszych władz, gdy zapadały decyzje o budowie, bo właśnie tutaj musimy sobie przypomnieć, że są to decyzje i Sejmu i różnych organów o budowie elektrowni jądrowych, wtedy opierały się na założeniach, które w tej chwili są już nieaktualne.</p>
<p>Trzeba by wreszcie powiedzieć, że w ciągu ostatnich dziesięciu lat zaznaczył się znaczny postęp w budowie innych typów elektrowni niż konwencjonalne węglowe i innych niż elektrownie jądrowe. Tak więc energetyka jądrowa ma przeciwko sobie jak gdyby, jako konkurenta, ma także tutaj znaczne osiągnięcia w zakresie energetyki nowoczesnej jeszcze bardziej.</p>
<p>Mam przed sobą opracowanie Międzynarodowej Agencji Atomowej z roku ‘85, wydane w ‘86, na początku, a więc przed awarią w Czarnobylu, które to opracowanie dotyczy rozwoju energetyki jądrowej w krajach rozwijających. Chciałem tutaj zauważyć, że przez kraje rozwijające rozumie się kraj, który nie produkuje urządzeń dla tego typu elektrowni, prawdopodobnie nie produkuje również urządzeń dla elektrowni węglowych, a więc kraj, który musi sprowadzić dla elektrowni węglowej urządzenia, może ma swój węgiel, dla elektrowni jądrowej sprowadza urządzenia, sprowadza paliwo. Ponadto dla elektrowni jądrowej korzysta w szerokim zakresie z kredytu dla tych zakupów.</p>
<p>Myślę, żeśmy się do końca jeszcze nie przyzwyczaili do traktowania naszego kraju jako kraju rozwijającego, natomiast ze względu na te kryteria, o których tutaj powiedziałem akurat ta kalkulacja do nas pasuje.</p>
<p>Ogólna prognoza rozwoju energetyki jądrowej w krajach rozwijających się na rok ‘90, dokonana 15 lat temu, realizuje się w tej chwili zaledwie w 5 - 10 procentach. To znaczy w tej chwili wydaje się, tak się tutaj ocenia w tych dokumentach Międzynarodowej Agencji, że w krajach rozwijających się w roku ‘90 będzie mniej więcej niż kilka procent tej mocy zainstalowanej w elektrowniach jądrowych, którą to oszacowano 15 lat wcześniej przez agencję.</p>
<p>Wreszcie ten materiał zawiera specjalny referat opracowany przez grupę badań ekonomicznych samej agencji. I są tutaj wyniki tych badań, które wskazują, że przy elektrowniach jądrowych z blokami poniżej 600 megawatów, elektrownia jądrowa jest wyraźnie droższa, jeżeli cena węgla jest 60 dolarów za tonę. Przypomnę, że obecna cena węgla jest 45 dolarów za tonę, a nie 60 dolarów. Więc z tego opracowania wynika, samej agencji, która wreszcie jest agencją statutowo związaną z propagowaniem elektrowni jądrowych, wynika nierentowność elektrowni jądrowej typu Żarnowiec. Problematyczną sprawą jest natomiast budowa elektrowni na blokach 1 000 megawatów, o jakiej mówimy w Klempiczu. Problematyczna w świetle tego opracowania, chociaż musimy sobie powiedzieć, że jednak tym się różnimy od krajów rozwijających się, że dla elektrowni konwencjonalnych całość urządzeń możemy wyprodukować w kraju. A tu się bierze pod uwagę, że większość tych urządzeń również jest przedmiotem importu z kredytów. Wydaje się zatem, że nie możemy operować poważnym argumentem na temat opłacalności budowy elektrowni jądrowej, w porównaniu z innymi elektrowniami.</p>
<p>Chciałbym natomiast zwrócić uwagę na inne niezwykle doniosłe aspekty ekonomiczne związane z tego typu problemem jądrowym, które w naszych badaniach wyraźnie wyszły.</p>
<p>Po pierwsze, problem jądrowy absorbuje i zamraża na naście lat środki inwestycyjne. Jest to pompowanie w gospodarkę kraju bilionów inflacyjnych, jako że nawet tutaj według tego badania Międzynarodowej Agencji, jeżeli jest to dotrzymany harmonogram budowy, jeżeli jest obszar opłacalności dla tych największych bloków, przy wysokim koszcie paliwa, nie mówię o tym, gdzie on sam u nas jest nie opłacalny, ale wysoki koszt węgla, ale nie mamy wysokiego kosztu węgla, prawda, i bardzo duże bloki, to wtedy nakład inwestycyjny zwraca się oszczędnościami eksploatacyjnymi najwcześniej po 14 latach.</p>
<p>Więc w efekcie jest to pompowanie w gospodarkę narodową ogromnego pieniądza inflacyjnego, co raczej jest klęską gospodarczą.</p>
<p>Drugie, chciałbym zwrócić uwagę, że jednak w kraju ta racjonalizacja będzie musiała coś kosztować. Jednak są potrzebne inwestycje. I nie ma w kraju innych pieniędzy niż te pieniądze, które do tej pory pochłaniał kompleks surowcowo-energetyczny. Nie ma innych dużych pieniędzy w kraju. Jeżeli kraj ma wykonać jakikolwiek manewr gospodarczy, w sensie przebudowy struktury, a powiedzieliśmy, że to jest w ogóle warunek podstawowy, to to są te pieniądze z tego kompleksu. Z przykrością, jako człowiek związany z tym kompleksem, muszę o tym otwarcie powiedzieć. Trzeba się zdecydować, dokonać bardzo drastycznych cięć. Wstrzymano budowę kopalni. Więc to jest ogromna rewolucja w naszym kraju. Wstrzymano na szereg lat budowę kopalni węgla kamiennego. Czy po to, żeby całe te pieniądze przeznaczyć na energetykę jądrową, a nie dokonać żadnego manewru gospodarczego? Różnica w programach inwestycyjnych pomiędzy programem z energetyką jądrową a programem bez energetyki jądrowej, wynosi ponad półtora biliona złotych, w cenach 84, to jest na pewno około 5 bilionów złotych w obecnych cenach, w programie rozwoju do 2010 roku. Przy tym są tam takie sytuacje, że ta różnica na tych kosztach inwestycyjnych, które dodatkowo przejmuje energetyka jądrowa, pokrywa koszty importowanego paliwa dla owych elektrowni na osiem lat. O taką kwotę tam chodzi dodatkowo inwestycyjną.</p>
<p>Tak więc wydaje się, że musielibyśmy powiedzieć, że z punktu widzenia energetycznego, energetyka jądrowa nie jest konieczna dla bilansu, po pierwsze.</p>
<p>Po drugie, w porównaniu z innymi formami elektrowni jest nierentowna.</p>
<p>Po trzecie, program tego typu rozwoju pompuje w gospodarkę wielkie pieniądze inflacyjne i jednocześnie pochłania pieniądze na manewr gospodarczy, który musi być dokonany.</p>
<p>O sprawach bezpieczeństwa elektrowni nie mówiliśmy, więc ja w tym miejscu nie będę zabierał na ten temat na razie głosu.</p>
<p>Dziękuję państwu za uwagę.</p>
<p><em>Przewodniczący:</em></p>
<p>Dziękuję bardzo. Po wystąpieniu profesora Bojarskiego mam prośbę do ekspertów rządowych, żeby w swoich wypowiedziach uwzględnili odpowiedź na argumenty, które były w wystąpieniu profesora Bojarskiego. Tych argumentów nie można pominąć. Zbliżamy się do odpowiedzi, jak rozwiązać problem energetyczny Polski?</p>
<p>Chciałem udzielić głosu profesorowi Judzie, który jako pierwszy zgłaszał się do głosu, ale ponieważ chcieliśmy, przyjęliśmy inny tryb postępowania, więc dopiero teraz udzielam mu głosu. Mianowicie tryb taki, że najpierw udzielam głosu ministrom ze strony rządowej, jako ludziom odpowiedzialnym za rozwój energetyki w tej chwili.</p>
<p>Proszę bardzo, profesor Juda.</p>
<p><em>Jan Juda:</em></p>
<p>Dziękuję, panie przewodniczący. Proszę Państwa! Ja tutaj zawsze jestem głosicielem tezy, że zagadnień ochrony środowiska nie można rozpatrywać w sposób cząstkowy. Trzeba je rozpatrywać w powiązaniu z:</p>
<p>a/ potrzebami społecznymi,</p>
<p>b/ zagadnieniami gospodarczymi.</p>
<p>I to jest teza wydaje się niedyskusyjna, tylko wyciąganie wniosków z tej niedyskusyjnej tezy nie zawsze jest takie oczywiste. Musimy pamiętać, że to wszystko jest razem skojarzone, razem powiązane. Mówiąc o ochronie środowiska, czy działalności gospodarczej trzeba rozpatrywać wszystkie wzajemnie skojarzone konsekwencje.</p>
<p>I tutaj obawiam się tylko i tutaj dyskusja nasza to potwierdza, że bez modeli działalności gospodarczej nie można rozpatrywać żadnych zagadnień. Tylko taka uwaga wstępna, wydaje mi się, że my z tego zagadnienia restrukturyzacji, wszystkich związanych z tym skomplikowanych zagadnień, akurat w tym miejscu i w tym czasie nie rozstrzygniemy.</p>
<p>Jest jeszcze jedna tu obawa, że mogą tu przeważać emocje, czy powiedzmy sobie, w końcu na twierdzeniu emocje nie chcę używać innych słów. A to jest za poważna sprawa abyśmy powodując się emocjami ostatecznie podejmowali takie, czy inne uchwały w naszym gronie.</p>
<p>Ja myśląc, że będę mówił trochę wcześniej przygotowałem sobie taką tabelkę, która zresztą jest ilustracją do wszystkich tez przedstawianych tu przez pana ministra Bijaka. Z tym, że ona uściśla te wartości i wtedy pewne rzeczy wychodzą w sposób trochę bardziej dramatyczny. I na początku, jaka jest moja teza, że musi być osiągnięty wszędzie, a szczególnie w potrzebach energetycznych pewien próg, po którym można mówić o wszystkim innym - i o rozwoju, i o oszczędności. Ten próg musi być osiągnięty. Jeżeli się porównuje te wartości, o których mówił już pan minister Bijak jednostkowego zużycia energii elektrycznej na jednego mieszkańca i rok, no to te wartości u nas są niższe od kilku do kilkudziesięciu procent w stosunku do tzw. krajów rozwijających się. Są one niższe nawet niż w takich krajach jak NRD, nasz sąsiad, i to znacznie niższe, nie mówiąc o Związku Radzieckim. To jest pierwsze stwierdzenie.</p>
<p>Drugie stwierdzenie to było takie, że jest u nas niekorzystna struktura pokrycia tych potrzeb energetycznych, o tym też była mowa. Ale to dużo bardziej drastycznie wygląda jeżeli się patrzy na taką porównywalną tabelkę. Państwo pamiętacie, że u nas pokrycie potrzeb energetycznych to jest 80%, równo licząc, paliwa stałe, natomiast przykładowo mówiąc w Związku Radzieckim to jest tylko 24, w NRD 30, we Francji - 13 z goła, w Szwecji, na którą się tak często powołujemy 22%.</p>
<p>Tak wygląda to jeżeli chodzi o pokrycie potrzeb energetycznych, jeżeli chodzi o produkcję energii elektrycznej to u nas jest praktycznie rzecz biorąc 100% węgiel kamienny i brunatny, podczas gdy na przykład, nie jechać do drastycznych, w Związku Radzieckim 14%. Nie, przepraszam bardzo, ja mówię w tej chwili o pokryciu produkcji energii elektrycznej, mam inną rubrykę. Jaki jest udział energetyki jądrowej? U nas jest 0%, w Związku Radzieckim jest około 10, w RFN jest 31, we Francji jest 65, w Szwecji, na którą się powołujemy 42%. Podaję to za rocznikiem statystycznym.</p>
<p>Proszę państwa następna pozycja, jaką ja mam tu w tabelce to jest dochód narodowy na mieszkańca. Ja się zastrzegam, że to jest bardzo orientacyjny szacunek, bo tutaj, w zależności od źródła z jakiego się korzysta mogą być pewne rozbieżności, ale tendencje pozostają te same.</p>
<p>Ja przyjąłem orientacyjnie, że ten dochód narodowy na mieszkańca i rok może być przyjmowany w Polsce około 2 000 dolarów. W porównaniu z dochodem w krajach RFN, Francji, Szwecji czy w Stanach Zjednoczonych to jest około 14 000 dolarów na mieszkańca. Ponieważ jesteśmy jednak tutaj przy stoliku i z tego wynika to jednostkowe zużycie energii, o której się mówi kilkakrotnie wyższe. Jeżeli się to porównuje, powiedzmy sobie u nas przy tak założonym dochodzie narodowym, to zużycie energii pierwotnej jest 2,4 tony na 1 000 dolarów dochodu narodowego, a zużycie energii elektrycznej jest 1 870 kilowatogodzin na 1 000 dolarów dochodu narodowego, a w krajach porównywalnych wysoce rozwiniętych jest około 0,4 tony. To widzimy jaki to jest rozstęp między tym co jest u nas a co jest w krajach, jak to się mówi pięknie, wysoce rozwiniętych.</p>
<p>Proszę państwa ponieważ jednak jesteśmy przy „stoliku” ekologicznym ja robię dalsze porównanie i mówię o emisji zanieczyszczeń powietrza wywołanej pokryciem potrzeb energetycznych. Żeby to były wartości bezwzględnie porównywalne ja podaję najpierw tylko emisje dwutlenku siarki na mieszkańca i rok. Ona u nas wynosi 120 kg na mieszkańca i rok, bije nas oczywiście na głowę NRD, bo tam jest 250 kg, ale w innych krajach to jest rzędu 20 do 40 kg na mieszkańca i rok, przynajmniej trzykrotnie niżej.</p>
<p>Jeżeli teraz tą wartość porównamy z dochodem narodowym to już się zaczyna robić sytuacja zupełnie tragiczna, bo my tego dwutlenku siarki emitujemy na jednostkę dochodu narodowego 1 000 dolarów 60 kg, podczas gdy te porównywane kraje około 2-3 i tutaj już ten rozsiew jest tragiczny.</p>
<p>W wielokrotnych wystąpieniach z drugiej strony stołu mówiło się, że musimy robić rachunek kompleksowy, uwzględniając straty w środowisku i że każda decyzja musi uwzględniać też oddziaływanie na środowisko. Jak ta sprawa wygląda?</p>
<p>Pierwsza uwaga. Szacunek strat w środowisku jest bardzo trudny i bardzo dyskusyjny, żeby nie było nieporozumień, myśmy w programie rządowym PR8 próbowali szacować te straty. Rozpiętości są tu bardzo duże, to nie jest jednoznaczna historia. W każdym razie jeżeli chodzi o dwutlenek siarki to według szacunków robionych na świecie straty wywoływane emisją 1 tony dwutlenku siarki zawierają się w przedziale od 1 do 5 tysięcy dolarów. Jest to oczywiście dyskusyjne, ale daje nam jakiś rząd wielkości. Ja dla porównania przyjąłem taką umiarkowaną wartość 2 tysiące dolarów na tonę wyemitowanego dwutlenku siarki.</p>
<p>Jak to wygląda wtedy u nas? Straty wywoływane emisją dwutlenku siarki na mieszkańca wynoszą 300 dolarów. Ja rozumiem, że jest to w pewnym stopniu demagogiczne, ale porównywalne to na pewno jest. Jeszcze to gorzej wygląda jeśli porównamy te straty w stosunku do dochodu narodowego, na jednostkę dochodu narodowego. Te straty kształtują się u nas na poziomie 150 dolarów na 1 000 dolarów dochodu narodowego, czyli 15%, a w innych krajach na poziomie 6-7 dolarów w stosunku do 150.</p>
<p>Jak myśmy analizowali co można robić, żeby zmniejszyć to zagrożenie, czy zmniejszyć w ogóle emisję dwutlenku siarki, z tym że dwutlenek siarki trzeba traktować jako wiodące zanieczyszczenie z elektryki zawodowej, bo uprzedzając to co będziemy mówili o bezpieczeństwie takiej czy innej techniki wytwarzania energii elektrycznej chcę dodać, że to jest tylko jeden z toksycznych czynników emitowanych przez energetykę konwencjonalną, węglową, do tego dochodzą tlenki azotu, do tego dochodzą metale ciężkie, do tego dochodzą radionuklidy, arsen, cynk, co kto chce. I tutaj to też jest bardzo poważny problem, dlatego, że metale ciężkie jak państwo wiedzą, trwają w środowisku, tutaj nie ma naturalnego ich niszczenia.</p>
<p>Co można robić w tej sytuacji? Po pierwsze zmienić surowce, o tym była mowa, że jeżeli zmniejszymy udział węgla na korzyść szczególnie gazu to na pewno będzie to rozwiązanie nad wszech miar, z wszystkich punktów widzenia korzystne.</p>
<p>Co możemy robić dalej? Możemy zmieniać technologię, o czym mówił między innymi profesor Bojarski, Oczywiście, że możemy przejść na przykład na ciśnieniowe paleniska i to wtedy będzie i energetycznie korzystne, i z punktu widzenia ochrony środowiska korzystne też.</p>
<p>Wreszcie jako zło konieczne możemy odczyszczać emitowane gazy. I tu się zaczyna nowy problem. Proszę państwa, żeby oczyszczać te emitowane gazy to trzeba przede wszystkim mieć technologię, której nie mamy, wbrew temu co twierdził kolega Bojarski, że my wszystko mamy jeżeli chodzi o energetykę zawodową. Po drugie trzeba materiałów, nakładów inwestycyjnych i po trzecie energii, energii...</p>
<p>Proszę państwa, równo licząc my mamy około 30 000 MW zainstalowanej mocy elektrycznej. Teraz tak, nakłady energetyczne na odsiarczanie szacowane są, w sensie eksploatacji na około 10% mocy elektrowni, tyle musielibyśmy zużywać na potrzeby własne więcej, żeby to odsiarczanie przeprowadzić. To oznacza w naszym przypadku, że trzy elektrownie o mocy 1 000 MW musiałyby pracować tylko na koszt odsiarczania spalin.</p>
<p>Proszę państwa, jeszcze dalsza historia, którą po prostu chcemy brać pod uwagę przy ogólnej dyskusji, z tym, żeby mnie znowu ktoś nie podsumował w ten sposób, że ja nie chcę żeby odsiarczać. Żeby tu nie było nieporozumień. Oczywiście, chcę.</p>
<p>Czy nie mamy rozwijać tej technologii? Oczywiście, mamy. Jeżeli jestem przy tym odsiarczaniu, to do tego, żeby w naszej energetyce wprowadzić najbardziej zresztą w tej chwili rozwijaną technikę odsiarczania, mocno wapniakową, to musielibyśmy produkować 3 miliony ton kamienia wapiennego rocznie. Podczas gdy wiemy, że nawet na wapnowanie w rolnictwie mamy same niedobory. I znowu to niedowierzanie. To są i nakłady inwestycyjne. I energia, o której nie zapominajmy.</p>
<p>My w tej chwili, jeżeli chodzi o składowiska, to wygląda to w ten sposób. Przeciętna elektrownia, tysiąc megawatów, to wydziela, przy sprawnie działających odpylaczach około 125 ton pyłów na godzinę. Dalej, gdybyśmy chcieli teraz odsiarczać, to bym nam do tego dochodziło 50 - 70 ton szlamu. Gdzieś to trzeba składować wszystko. Na składowiska łączne tych dwóch odpadów musielibyśmy mieć, w tej porównywalnej jednostce, sto megawatów, około 170 hektarów i o tym trzeba też pamiętać. Czy to można, czy nie można utylizować, o tym była mowa, ale to jest dalsze zagadnienie.</p>
<p>Ja bym chciał zakończyć swoje wystąpienie prośbą, żebyśmy na konkretną dyskusję, byśmy ją prowadzili w sposób nieemocjonalny. Opierali się bardziej na rzeczywistości realnej i wszystkich możliwościach.</p>
<p>Jeszcze jedną rzecz muszę powiedzieć. My tutaj wszyscy się zgadzamy na konieczność utylizacji. Ja zawsze o tym mówię, że albo będzie rozwój w kraju i ochrona środowiska, albo nie będzie jednego i drugiego. Tylko, żeby to przeprowadzić to trzeba też środków, trzeba czasu i energii. Proszę mi odpowiedzieć, co w międzyczasie, kto nas będzie utrzymywał. Bo ostatecznie ja mógłbym sobie przebudować blok tysiąc megawatowy na ciśnieniowy, tylko tamten muszę wyłączyć, mieć na to czas, energię i pieniądze. I co w międzyczasie?</p>
<p>I teraz jeszcze jedna rzecz. Jeśli chodzi o to, jak ankietować? Ja jestem przekonany, że gdy spytamy społeczeństwo, czy chcemy, czy nie, to nam odpowiedzą, nie chcemy, bo to jest energia jądrowa. Ale gdybyśmy sprecyzowali pytanie w ten sposób, czy na wsi chcemy mieć lodówkę, pralkę, telewizor, sprzęt, czy nie? To na pewno wszyscy odpowiedzą, że chcemy mieć. Stopień elektryfikacji naszego rolnictwa jest przeraźliwie niski. Nie gwarantuję w stu procentach tych wartości, ale porównywalnie wygląda to w ten sposób, że moc zainstalowana na hektar w naszym rolnictwie jest 1,7 kilowata. Natomiast w RFN wynosi 3,7, czyli trzykrotnie więcej. Ja nie mówię o tym, że zużycie energii w ogóle w naszym rolnictwie jest dużo niższe od krajów, gdzie to rolnictwo społecznie inaczej funkcjonuje.</p>
<p>W związku z tym mój apel, aby wszystkie te skojarzone elementy były brane pod uwagę w naszej dyskusji dalszej. Dziękuję państwu za uwagę.</p>
<p><em>Jerzy Kołodziejski:</em></p>
<p>Dziękuję bardzo, panie profesorze. Proszę bardzo, kto z panów z „Solidarności”? Niech pan profesor Kozłowski kieruje, bo kilka rąk zawsze się podnosi, a to jest ważne w jakiej kolejności dopuszcza się do głosu właściwych ekspertów.</p>
<p><em>Stefan Kozłowski:</em></p>
<p>Dziękuję bardzo panie profesorze. Pan docent Kupryszewski, z Uniwersytetu Gdańskiego.</p>
<p><em>Gotfryd Kupryszewski:</em></p>
<p>Ja chciałem szanownemu przedmówcy zadać pytanie: czy energia jądrowa rozwiązuje te sprawy, o których pan wspominał? Bo lodówka i pralka w każdym gospodarstwie wiejskim, chyba nie dostanie energii z elektrowni jądrowej budowanej, na przykład w Żarnowcu teraz. Bo po pierwsze, nie wiemy, kiedy ona zostanie wybudowana jeszcze.</p>
<p>Ale zanim ja przystąpię do pewnych rzeczy, o których tutaj nic nie mówiono, nie będę się powtarzał za kolegami. Chciałem państwu przedstawić uchwałę, która wczoraj zapadła na walnym zgromadzeniu Gdańskiego Stowarzyszenia Akademickiego. Chciałbym może powiedzieć, nie wszyscy wiedzą, co to jest Gdańskie Stowarzyszenie Akademickie? To jest Stowarzyszenie, które zostało zarejestrowane w Gdańsku, w końcu ubiegłego roku, którego członkami są przeważnie pracownicy nauki uczelni Trójmiasta. I to walne zgromadzenie podjęło króciutką uchwałę, którą pozwolę sobie państwu odczytać.</p>
<p>Członkowie Gdańskiego Stowarzyszenia Akademickiego zgromadzeni na walnym zebraniu wzywają kompetentne władze do natychmiastowego wstrzymania budowy elektrowni jądrowej w Żarnowcu. Za takim posunięciem przemawia wiele względów. Gospodarcze, ekologiczne, społeczne, bezpieczeństwa całej aglomeracji trójmiejskiej oraz aktualna sytuacja energetyki jądrowej w świecie. Uważamy, że należy przeprowadzić obiektywną, niezależną ekspertyzę, która rozważy alternatywne rozwiązania problemów energetycznych w Polsce na najbliższe 15 - 20 lat.</p>
<p>Ze chwileczkę króciutko uzasadnię. O względach gospodarczych mówił tu pan profesor Bojarski. O względach ekologicznych chciałem tylko wspomnieć. O ile mi wiadomo, do wiadomości publicznej nie podano, czy rozwiązany został problem składowania odpadów radioaktywnych. Nie podano co się będzie dzieło z zużytym paliwem jądrowym, które jest środkiem do produkcji broni nuklearnej. Myślę, że to trzeba wyjaśnić. O ile wiem, to regulują umowy międzynarodowe, które zobowiązują licencjodawcą do odbioru tego w związku z układem o nierozprzestrzenianiu broni nuklearnej, ale to trzeba wszystkim ludziom jasno i wyraźnie powiedzieć.</p>
<p>Chciałem tutaj zwrócić uwagę na jedno, na co zgodzili się eksperci RFN-owscy, którzy zwiedzali Żarnowiec. Temperatura wód odpływowych do Żarnowca jest wyższa niż temperatura jeziora, bo ma wynosić 40 stopni. W jaki sposób to wpłynie na otoczenie i na ekologię, nic na ten temat nie wiadomo i nikt na ten temat nic nie mówi. Ci specjaliści, z RFN-u, stwierdzali, że tam jest obowiązek odprowadzania wody do jeziora. Jeżeli to jest nad jeziorem, nie nad rzeką, w takiej temperaturze, jaką temperaturę ma jezioro. Chcę na to przy względach ekologicznych zwrócić uwagę.</p>
<p>Względy bezpieczeństwa są bardzo poważne. My słyszymy od specjalistów, że to jest na pewno wszystko bezpieczne, głowę dajemy. Ale, proszę państwa, specjaliści którzy budowali, projektowali elektrownię w Czarnobylu też dawali głowę, że to jest bezpieczne. Swego czasu w Związku Radzieckim istniało takie powiedzenie, że elektrownie jądrowe możemy budować na Placu Czerwonym. I moje zainteresowanie tymi zagadnieniami właśnie wynikło nie tak bardzo dawno, po przeczytaniu rozmowy dziennikarza z profesorem Legasowem, który był jednym z głównych odpowiedzialnych za rozwój energetyki jądrowej, z Akademii Nauk, a który popełnił samobójstwo w drugą rocznicę Czarnobyla. Nie wchodzę w zagadnienie, dlaczego on to zrobił. Ale nie będę przytaczał tej rozmowy.</p>
<p>Muszę powiedzieć, że po przeczytaniu w czasopiśmie „Nowyj Mir” tej rozmowy włosy stanęły mi dęba. I dlatego w ogóle się chyba tu znalazłem.</p>
<p>Proszę państwa, względy bezpieczeństwa, gdy na jednym z zebrań w Gdańskim Towarzystwie Naukowym znaleźli się, zadano dyrektorowi Elektrowni w Żarnowcu w budowle, pytanie, czy zrozumie scenariusz poważnej awarii. Od odpowiedział w sposób tak lekceważący, a to tak, jak zwykle na Zachodzie, przecież awarie są w promieniu dziesięciu mil. Promień dziesięciu mil dochodzi do granic Trójmiasta. A jeżeli będzie poważna awaria? Aglomeracja trójmiejska ma około miliona mieszkańców. Proszę państwa, to jest chyba lekkomyślność, jeżeli nie ma nawet takiego scenariusza.</p>
<p>A poza tym chcę jeszcze wrócić do tego bezpieczeństwa, o którym nas tak zapewniają specjaliści. Mówią, że ta elektrownia, ten typ elektrowni jest bezpieczniejszy. Ale przecież nie można wykluczyć awarii urządzeń zabezpieczających i błędu ludzkiego. Wszystkie dotychczas znane poważne awarie, Three Mile Island, Czarnobyl, wynikły z niewłaściwych reakcji operatorów na pewne zakłócenia w pracy elektrowni. A jaką my możemy mieć pewność, że nie będzie znowu błędu ludzkiego, proszę państwa. Tym bardziej, że ja nie jestem przekonany, że operatorzy będą najwyższej klasy. Przecież cena energii elektrycznej, o której pan minister na wstępie mówił, że ona jest wyższa elektrowni jądrowej Stanów Zjednoczonych, nie pochodzi tylko dlatego, że tam węgiel jest tańszy w kopalni odkrywkowej, to ale pochodzi stąd, że decyzjami rządowymi znacznie podniesiono wymagania w stosunku do szkolenia personelu obsługującego tę elektrownię.</p>
<p>Więc zwracam uwagę na te możliwości, powiedzmy ludzkich. Tak że dawanie głowy przez kogokolwiek, czy zapewnianie, że to jest idealnie bezpieczne, jest chyba nieporozumieniem.</p>
<p>Wreszcie chciałem zwrócić uwagę na obecny, aktualny stan, rozwoju energetyki jądrowej. Ja pozwoliłem sobie tutaj przynieść kserograficzną odbitkę takiego artykułu zamieszczonego w bardzo poważnym czasopiśmie naukowymi, [brak tekstu], a napisanego przez profesora Spinrada, który jest kierownikiem Katedry Energetyki Nuklearnej w stanie Iowa. Co wynika z tego artykułu? Że jesteśmy na końcu tak zwanej pierwszej ery energetyki jądrowej. Stoimy w przededniu drugiej ery energetyki jądrowej, gdzie cały szereg nowych typów reaktorów, znacznie bezpieczniejszych, ja nie będę wchodził tu w szczegóły kanadyjskich i amerykańskich, są w opracowaniu i które mają wejść w życie w eksploatację około 2005, 2010 roku. Co jest jeszcze rzeczą ważną? Że te reaktory mają pracować znacznie dłużej, czyli 60 lat. Teraz, jak już tutaj usłyszeliśmy od pana ministra, po około 25 latach musimy wytracać te reaktory, które teraz mają być uruchamiane. A proszę państwa, na wygaszenie reaktora, musimy zużyć energię około 20% wyprodukowanej przez cały okres życia tego reaktora czyli jak zbudujemy cztery elektrownie jądrowe to będziemy musieli budować piątą na to, żeby je wygaszać. Chciałbym na to zwrócić uwagę.</p>
<p>Wobec tego zadaję pytanie. Czy musimy teraz przystępować, przy końcu tej ery, ładując ogromne środki, zamrażając ogromne środki w przestarzałe elektrowni jądrowe, zamrażając, jak powiedziałem, ogromne pieniądze i zwiększając niebezpieczeństwo ogromnych aglomeracji miejskich, takich, jak na przykład jest Trójmiasto, czy też jest sens raczej rozpatrzeć możliwości jeszcze tych 15 - 20 lat, że tak powiem utrzymania się na powierzchni energetycznej, przepraszam, że takiego określenie użyłem, z użyciem klasycznych paliw i poprzestać, i wkroczyć od razu w drugą erę energetyki jądrowej, po odpowiednim przygotowaniu. To jest jednak, moim zdaniem, zasadnicze pytanie.</p>
<p>Na temat alternatyw miałem przygotowane wystąpienie. Sądzę, że moi przedmówcy dostatecznie powiedzieli. Konkludując jestem zdania, że w obecnej sytuacji moglibyśmy oczekiwać od rządu, który nie boi się podejmować kontrowersyjnych decyzji, aby nie bacząc na stanowisko osób, które są bardzo zainteresowane w kontynuowaniu budowy elektrowni jądrowych wstrzymał natychmiast budowę elektrowni żarnowieckiej i w Klempiczu, w czym spotkałby się z dużym aplauzem społeczeństwa, które jest bardzo zaniepokojone zarówno ze względów ekonomicznych, ekologicznych, a także przede wszystkim ze względów bezpieczeństwa.</p>
<p>To tyle, dziękuję bardzo.</p>
<p><em>Jerzy Kołodziejski:</em></p>
<p>Dziękuję bardzo.</p>
<p><em>Gotfryd Kupryszewski:</em></p>
<p>Przepraszam bardzo. Gdyby ktoś z państwa chciał się z artykułem profesora Spinrada zapoznać, mam do dyspozycji odbitkę ksero. To jest z 1988 roku, aczkolwiek referat wygłoszony na Międzynarodowym Sympozjum Energii Nuklearnej, energetycznym w grupie energii nuklearnej, które odbywało się w Austrii, w Laksenburg w czerwcu ‘87. Jeżeli ktoś z państwa jest zainteresowany, więc ten artykuł jest. Proszę bardzo, panie profesorze.</p>
<p><em>Jerzy Kołodziejski:</em></p>
<p>Ponieważ przerwa jest o godzinie 14-tej, proponuję, żeby przed przerwą zabrał jeszcze głos pan Andrzejczyk, reprezentujący OPZZ.</p>
<p><em>Krzysztof Andrzejczyk:</em></p>
<p>Szanowni Państwo! Wczoraj nie uczestniczyłem w obradach „podstolika”, ponieważ byłem winien jako przewodniczący naszego zespołu przy tym „podstoliku”, złożyć informację na posiedzeniu Rady OPZZ z postępu w rozmowach.</p>
<p>Przedstawiłem w opinii, że ten podzespół najszybciej omówi wszystkie z pewnością sprawy, ponieważ jest dobra wola wszystkich stron. Ale na podstawie dzisiejszej dyskusji, na podstawie tematyki elektrowni jądrowych i energetyki atomowej, chciałem przedstawić opinie jakie padały z sali, przedstawicieli ludzi. Prostych ludzi. Więc obserwujemy, że jest to dyskusja przy „okrągłym stole” na bardzo wysokim poziomie, za którą prości ludzie nie nadążają. Uważamy, że jest to wymiana poglądów między ludźmi stojącymi na wysokim poziomie intelektualnym i powinna być raczej skoncentrowana w innych miejscach do tego przeznaczonych. Ludzie oczekują konkretów w życiu i spełniły nadzieje, jakie mają w stosunku do „okrągłego stołu”.</p>
<p>W związku z tym mam propozycję następującą. W materiale, który otrzymaliśmy 22, zatytułowanym, przedstawionym nam przez stronę rządową. Wyjaśnienia do postulatów „stolika” ekologicznego, na stronie 9-tej, jest zapis, od 16. Nie ma przeszkód w tworzeniu i rozważania koncepcji tworzenia energetyki jądrowej, rozwoju energetyki bez budowy elektrowni jądrowej. Natomiast ja obserwuję, tak jakby niektórzy chcieli, to jest dokument strony rządowej, stronie rządowej wmówić, żeby budowali. Że jeśli napieram na kogoś, no to. Jest przedstawiona sprawa, że jest możliwa budowa energetyki bez konkretnie energetyki jądrowej. I w związku z tym oczekiwalibyśmy przedstawienia alternatywnych rozwiązań. Skoro twierdzimy, że nie musi być energetyki jądrowej, proszę bardzo. Jedna i druga strona niech przedstawi rozwiązania alternatywne. Ale póki co mam propozycję, żebyśmy uzgodnili to, co możemy w tej chwili uzgodnić. Mianowicie, z naszej strony jest propozycja następująca.</p>
<p>Żeby określić czy potrzebny jest w ogóle rozwój energetyki, czy nie? Jeśli uzgodnimy, że jest potrzebny rozwój energetyki, bo bez tego nie me postępu, nie ma możliwości rozwoju dla kraju i dla ludzi, to później dopiero, w następnym etapie, jak do tego dojść tak, żeby było to przy najmniejszych szkodach dla środowiska i po prostu przy najmniejszych nakładach ekonomicznych. Bo to jest też wszystko razem istotne, bo pieniędzy nie mamy.</p>
<p>Dziękuję bardzo.</p>
<p><em>Jerzy Kołodziejski:</em></p>
<p>Dziękuję bardzo. Proszę bardzo.</p>
<p><em>Głos z sali:</em></p>
<p>Ale to nie jest dyskusja prowadzona na równych prawach. Taka dyskusja jak dzisiaj powinna się odbyć przed rozpoczęciem budowy Żarnowca. A to tak my sobie mówimy, my sobie dyskutujmy na równych prawach. Taka sytuacja była, na przykład, na ostatniej Konferencji w Gdańskim Towarzystwie Naukowym. My dyskutujmy na równych prawach, ale tymczasem budowa będzie postępowała. To nie są równe prawa. Równe prawa byłyby wtedy, gdyby przed podjęciem decyzji o budowie elektrowni nuklearnej poddano sprawę pod dyskusję społeczeństwu i pozwolono zwolennikom, jak i przeciwnikom, na przedstawienie argumentów. Ale proszę państwa, w tej chwili to nie jest taka prosta sprawa. Budowa biegnie, ogromne środki, ogromne środki są w to ładowane i zaczynamy teraz mówić, dyskutujmy na równych prawach. Przepraszam, wstrzymanie budowy Żarnowca i podejmujmy dyskusję. Wtedy będziemy mówili o równych prawach. Tak długo póki Żarnowiec sobie i Klempicz spokojnie idzie, a my będziemy miesiącami, czy latami, spokojnie dyskutować, to nie ma żadnych równych praw. Stąd jest to moje takie wezwanie. Że wstrzymać budowę tych elektrowni i rozważyć w obiektywnej ekspertyzie alternatywne rozwiązania na najbliższe 15 - 20 lat. Proszę państwa, przepraszam, że się drugi raz włączyłem, ja wczoraj milczałem cały dzień. Ale ja przecież nie zdeklarowałem się jako konkretnie przeciwnik energetyki jądrowej. Ale jeżeli my po tylu latach usiłujemy wchodzić w koniec drugiego etapu wówczas, gdy w wielu krajach z tej budowy elektrowni jądrowych się rezygnuje. Ja wiem, że te wszystkie uwarunkowania, o których pan był łaskaw na wstępie mówić, a to Szwecja, a to Stany Zjednoczone, a to Austria itd., itd. Ale przecież dajmy możliwość rozważenia spokojnego wszelkich możliwych alternatyw. A tak to my odkładamy sprawę do dalszych dyskusji, możemy sobie dyskutować i dyskutować, i jeszcze raz dyskutować, a tymczasem ogromne środki będą ładowane w budowę elektrowni jądrowej w Żarnowcu.</p>
<p>Dlatego jestem zdania osobiście, że obydwie budowy należy wstrzymać, kończyć z ładowaniem środków w budowy tych elektrowni i rozważyć sprawy. Czy naprawdę nam się opłaca pod koniec pierwszej ery nuklearnej tak poważne środki ładować w przestarzałe typy elektrowni.</p>
<p>Dziękuję, przepraszam bardzo.</p>
<p><em>Jerzy Kołodziejski:</em></p>
<p>Dziękuję bardzo, czy traktujemy to jako głos samodzielny, czy głos ad vocem? Ad vocem, dobrze. To wobec tego, zaraz, ja chciałbym tylko taki komentarz do wypowiedzi pana profesora. Oczywiście, że jest to problem moralny. Ja sądzę, że sprawa wygląda w ten sposób że rząd podjął decyzję i w ślad za tym moralną odpowiedzialność za budowę elektrowni w Żarnowcu, prawda? Uznając tą budowę za w pełni uzasadnioną, a wobec tego odpowiada za konsekwencje. Pytanie moje zmierza w tym kierunku, czy gdybyśmy podjęli decyzję, gdybyśmy optowali za zatrzymaniem Żarnowca, czy panowie jesteście skłonni podjąć odpowiedzialność moralną za ewentualną decyzję wstrzymania? Powiedzmy „rumunizację” Polski, czy coś w tym rodzaju? Bo to jest na równych prawach. To byłaby dyskusja na równych prawach. Ja proponuję nie dyskutować tego tematu, tylko proszę wziąć pod uwagę, że występuje taki problem. Pewnej równowagi odpowiedzialności. Odpowiedzialność jest za budowę taka sama, jak i za zaprzestanie budowy. Inne konsekwencje tylko.</p>
<p>Ad vocem jeszcze minister Bijak.</p>
<p><em>Jerzy Bijak:</em></p>
<p>Chciałbym, żebyśmy w próżnię może nie szli, chciałbym powiedzieć, że decyzja o budowie Żarnowca i realizacji programu energetyki jądrowej nie jest to decyzja rządu, ekipy rządowej. Jest to decyzja parlamentu, więc bądźmy rządni. W 85 roku, w marcu, Sejm polski zatwierdził program energetyki jądrowej. Ja to mówię w sensie informacji, że to nie jest działanie woluntarystyczne. Jest również uchwała Rady Ministrów w tej sprawie. Więc proszę to wziąć jako informację. Rząd kontynuuje to działanie. Wstrzymanie budowy, oczywiście, hipoteza taka może zaistnieć. Proszę jednak wziąć pod uwagę, że tam się buduje również 2 400 mieszkań, szereg szkół, przedszkoli itd. Trzeba by się wtedy zastanowić czy tylko wstrzymać plac budowy, czy może wszystko wtedy.</p>
<p>Druga sprawa, jeśli można tylko pół minutki, to jest pojęcie nowoczesności. Dla mnie nowoczesne jest to, co w warunkach określonych, konkretnych, jest rozwiązaniem pewnym, niezawodnym i tańszym. Proszę przyjąć to jako moją odpowiedzialną informację. Wedle dotychczasowych wszystkich analiz przeprowadzonych na nasze zamówienie, aczkolwiek tutaj padło stwierdzenie, nieobiektywne, ja nie wiem, ja chcę od tego odejść, ale energia elektryczna, a więc to, do czego dążymy, z elektrowni jądrowych w Polsce, będzie energią tańszą niż energie uzyskiwane z innych konwencjonalnych źródeł energii. To jest wtedy moim zdaniem narzędziem nowoczesnym.</p>
<p>Dziękuję bardzo.</p>
<p><em>Jerzy Kołodziejski:</em></p>
<p>Jeszcze ad vocem przed przerwą.</p>
<p><em>Głos z sali:</em></p>
<p>Jest tutaj tylko jedna dezinformacja. Sejm podjął decyzję 18 stycznia ‘82 roku, nie Sejm podjął więc decyzję, tylko KOR, bo w tym czasie rząd, ani Sejm nie działał. W tym czasie zapadła decyzja w sprawie budowy Żarnowca. Tak jest we wszystkich informatorach na temat Żarnowca.</p>
<p><em>Jerzy Bijak:</em></p>
<p>Do marca 1985 roku w uchwale sejmowej na temat rozwoju energetyki jądrowej jest przedmiotem tej uchwały program rozwoju energetyki jądrowej, czyli Żarnowiec. Oczywiście Sejm w czasie podejmowania tej uchwały mógł podjąć co innego, prawda? Ja odwołuję się do Sejmu.</p>
<p><em>Głos z sali:</em></p>
<p>Ale w sprawie Żarnowca decyzja zapadła w ‘82 roku, w styczniu, w pierwszym miesiącu stanu wojennego, kiedy Sejm nie działał. Natomiast zatwierdził rozpoczętą budowę tak, jak pan to powiedział.</p>
<p><em>Jerzy Kołodziejski:</em></p>
<p>Dziękuję bardzo za wymianę zdań.</p>
<p>Ogłaszam przerwę obiadową do godziny 15-tej.</p>
<p>/Przerwa/.</p>
<p></p>
<p>/Po przerwie/.</p>
<p><em>Stefan Kozłowski:</em></p>
<p>Rozpoczynamy obrady popołudniowe. Chciałem państwa zaznajomić z naszym harmonogramem. O godzinie 4-tej musi nas już opuścić dlatego, że pociągi odjeżdżają. W związku z tym chcielibyśmy prosić mówców o możliwe ograniczanie czasu swoich wypowiedzi. Sądzę, że bardzo wiele zostało tutaj powiedziane. Z tego też względu uprzejmie proszę o możliwe zamknięcie się w kilku minutach tak, abyśmy mogli potem zaproponować wersję końcową, a chcielibyśmy jeszcze, może dzisiaj, wykorzystać powrót do tych zagadnień, które odłożyliśmy, korzystając, że przedstawiciele prawni z ministerstwa są na sali i mogliby nam tutaj pomóc.</p>
<p>Wiem, że zgłaszał się pan profesor Hrynkiewicz. Bardzo proszę.</p>
<p><em>Andrzej Hrynkiewicz:</em></p>
<p>Panie Przewodniczący! Proszę Państwa! Ja przedwczoraj rozdałem taki króciutki dokument dwustronicowy, na którym w sposób bardzo zwięzły, na tych dwóch stronach, przedstawiłem swój pogląd na to zagadnienie, energetyki w Polsce, a w szczególności energetyki jądrowej.</p>
<p>Ja chciałem powiedzieć, że jestem w takiej sytuacji, że zostałem zaproszony do tego „stolika” ekologicznego przez stronę rządową, ale ja reprezentuję własne poglądy i nie uważam się za przedstawiciela strony rządowej i należę do „Solidarności”, ale też nie podzielam tego stanowiska, które „Solidarność”, strona społeczno-solidarnościowa proponuje w sformułowaniu w sprawie punktu 16-tego.</p>
<p>Ja bym chciał polemizować z kilkoma wypowiedziami, które tutaj były. No, ja już mam takie przyzwyczajenie, że polemizuję z panem profesorem Bojarskim, więc będę też trochę z nim polemizować, ale pierwszą rzeczą, ja bym chciał wyjaśnić to pewien problem, który według mnie stwarza tutaj nieporozumienie.</p>
<p>Ja chciałbym, żebyśmy dokładnie zrozumieli różnicę, między energią pierwotną i energią końcową, tą dostarczaną użytkownikowi. Otóż, jak powiedzieliśmy, struktura energii pierwotnej jest w Polsce wyjątkowo dziwaczna. Jest to ewenement w skali światowej, 50 procent to są paliwa stałe, to są węgle. Ale w wypadku energii końcowej mamy znowu absolutnie nienormalną sytuację, bo my zamieniamy, czy przemieniamy energię elektryczną, tylko 43% w energii węgla, a na przykład w Stanach Zjednoczonych jest 89 procent. I nasza energia końcowa w 50% to jest z góry znowu węgiel kamienny. My, użytkownicy używamy w Polsce kolosalne ilości węgla kamiennego zamiast energii, która jest najlepsza, najłatwiej można ją oferować, najsprawniej ją można zamieniać, zamiast energii elektrycznej. Tak, jak było powiedziane, w Polsce mamy energii elektrycznej stanowczo za mało. I pułapka energetyczna, w której Polska się znalazła, ona wynika po prostu stąd, że nasza energia końcowa, te 50%, to znowu ten nieszczęsny węgiel kamienny, którego sprawność wykorzystania jest niska. Jeśli państwo porównają ile wody można zagotować spalając pod płytą półtora kilograma węgla, ile można zagotować używając pięciowatowej grzałki przez 20 godzin, to państwo zobaczą, jak strasznie my marnotrawimy energię. Jeśli marnotrawimy energię, to wobec tego możemy tej energii nie marnotrawić, my możemy ją oszczędzać. Bo to był błąd, to nie chodzi o oszczędzanie energii, w ogóle energii mamy za mało. Dlatego nasza gospodarka jest niezwykle energochłonna. Ona jest trzy razy bardziej energochłonna aniżeli gospodarka krajów rozwiniętych. Więc musimy wszystko zrobić, żeby spalać mniej węgla. I ze względów ekonomicznych, bo to po prostu się nie opłaca. I ze względów ekologicznych.</p>
<p>Ze względów ekonomicznych, bo proszę państwa, jeżeli w Polsce jest około 6 milionów, czy 7 milionów palenisk węglowych, jeżeli sprawność tych palenisk jest poniżej 8%, no to w takim razie, no trzeba je zamienić na coś innego, o większej sprawności. Jeżeli mamy domy z wielkiej płyty, to był nonsens budować domy z wielkiej płyty, zużywając takie ilości ciepła, że nie możemy sobie z tym dać rady. I na każdym kroku są takie błędy i nasza gospodarka wymaga bardziej głębokiej restrukturyzacji.</p>
<p>I to jest zadanie numer jeden. To jest, zmiana struktury naszej gospodarki w kierunku ograniczenia spalania węgla.</p>
<p>Tutaj, w tych moich punktach, które ja na drugiej stronie podaję to jest właśnie pierwszy punkt, to jest komentarz do tego pierwszego punktu, opracowanie i podanie, które nie ma realizacji, to poddanie restrukturyzacji gospodarki, prowadzącej do ograniczenia spalania węgla, przede wszystkim jako źródła energii końcowej.</p>
<p>Nie wdaję się w tej chwili w ocenę ekonomiczną co jest lepsze, energetyka jądrowa, czy energetyka konwencjonalna, bo na ten temat są opracowania. I ja nie wiem dlaczego z tych opracowań się nie korzysta. Są to opracowania Instytutu Energetyki, opracowania „Energoprojektu”. Z tym, że wymieniają one wszystkie koszty ciągnione pod uwagę, to jest, elektrownia jądrowa, jej koszt, jest pośrodku między elektrownią konwencjonalną na węglu brunatnym i elektrownią konwencjonalną na węglu kamiennym. Jeśli chodzi o paliwo, to trzeba tu podać cyfry. Jeżeli energia jądrowa zużywa 30 ton paliwa rocznie, a paliwo będziemy dostawali ze Związku Radzieckiego za tysiąc rubli kilogram, to jeżeli ja na paliwo wydam rocznie 30 milionów rubli, a taka elektrownia o mocy tysiąca megawatów, gdyby była węglowa, to ona by spalała 3,5 miliona ton węgla, to znaczy jakby się ten węgiel policzyło po 35 dolarów za tonę, to jest 105 milionów dolarów. No to porównajcie, 30 milionów rubli i 105 milionów dolarów, to każdy może sobie po swojemu przeliczyć. Ale w każdym razie wydaje mi się, że paliwo jądrowe jest tańsze od paliwa węglowego.</p>
<p>Trzeba się zgodzić, proszę państwa, przejdę do strony ekologicznej. Ja o stronie ekologicznej nie chcę mówić, tu są specjaliści bardzo dobrzy. Profesor Bojarski przecież ma to wszystko dobrze policzone.</p>
<p>Strona ekologiczna. Proszę państwa, to że my żyjemy w kraju, który przeżywa klęskę, katastrofę ekologiczną, jest spowodowane spalaniem węgla, wytwarzaniem energii, spalaniem węgla. Ja już o tym mówiłem tydzień temu i tego nie będę powtarzał. W każdym razie my emitujemy 4,6 miliona ton dwutlenku siarki z naszych kominów fabryk, z tego wszystkiego i my jesteśmy na trzecim miejscu niechlubnej listy emitorów dwutlenku siarki. Pierwszy, to są Steny Zjednoczone, drugi to jest Związek Radziecki, a Polska jest trzecia.</p>
<p>Proszę państwa, my musimy coś z tym zrobić. Jeżeli dzięki restrukturyzacji gospodarki uda się, jak to planuje bilans energetyczny Polski, przewiduje, ograniczyć zużycie węgla, powiedzmy o sto milionów ton albo nawet sto milionów ton paliwa umownego, to powstaje teraz pytanie: czy ten węgiel zaoszczędzony, czy tam niezmarnotrawiony, przez, który uzyskaliśmy dzięki zmianie struktury gospodarki, czy go znowu spalać w elektrowniach? No, ja bym uważał, że albo go w ogóle nie kopać, dać spokój z tym, bo to się w ogóle nie opłaca, może się to przyda na przyszłość, albo go kopać. Ale też może go nie eksportować, bo przecież węgiel jest tani. Węgiel jako surowiec chemiczny przerabiać na inne materiały, aby drożej sprzedać.</p>
<p>Więc, proszę państwa, ja bym bardzo przestrzegał przed tym, że wszystko co zaoszczędzimy na węglu żebyśmy to wpakowali znowu do elektrowni, do elektrociepłowni i ten węgiel spalali. Bo my tę Polskę zupełnie ekologicznie zniszczymy.</p>
<p>Proszę Państwa, porównajmy emisję z normalnie pracującej elektrowni jądrowej o mocy 1 000 megawatów z taką samą elektrownią konwencjonalną. Elektrownia jądrowa emituje drobne ilości gazów szlachetnych, tryptonu 86 i celonu 133, a elektrownia węglowa emituje 2-3 razy więcej substancji radioaktywnych i to bardziej szkodliwych niż elektrownia jądrowa. A poza tym elektrownia jądrowa nie emituje nic, a elektrownia węglowa emituje kolosalne ilości dwutlenku węgla. Jak mówimy o elektrowni tysiąca megawatów, to emituje ze 7 milionów ton dwutlenku węgla. Emituje te wielkie ilości dwutlenku siarki. Emituje tlenki azotu, które okazuje się, że są kancerogenne, bo one tworzą nitrozoaminy, które powodują raka. Emituje węglowodory policykliczne, które też są rakotwórcze. Emituje pyły, w których są ciężkie metale, kadm, rtęć, ołów, etc. I pozostaje masę popiołów, a w tych popiołach, proszę państwa, jest kolosalna ilość radioaktywności. Bo przecież w węglu jedna część na milion uranu i dwie części na milion toru. Więc teraz jak my to w postaci popiołu, część wyleci właśnie i rozsieje się w atmosferze, a my to mamy w tych popiołach, a dzieci górnicze na tych hałdach się bawią od dziesięcioleci. Więc tak wygląda ekologiczne zagrożenie związane z energetyką jądrową.</p>
<p>Jeżeli chodzi o energetykę jądrową to tego zagrożenia nie ma. Tylko sprawa lęku przed ewentualną awarią, ten lęk jest słuszny. Ja rozumiem doskonale ten lęk.</p>
<p>I może jeszcze na temat sprawy bezpieczeństwa reaktorów, a w szczególności tych reaktorów, które my będziemy mieli. Bo to są reaktory typowe, energetyczne, takie jak są w Ameryce, we Francji i w innych krajach świata. Zupełnie nie innego rozwiązania, jest to zupełne nieporozumienie, bo ludziom się zdaje, że to Czarnobyl, to jest taki sam reaktor. Nic podobnego, czarnobylski reaktor jest o wiele bardziej niebezpieczny, to wszyscy wiedzą. Zawiera 1 500 ton grafitu, który się może stopić. On zawiera, on ma tak zwany dodatni współczynnik reaktywności, że jeżeli reakcja jądrowa, reakcja rozczepienia tak intensywnie przebiega, to zamiast wygaszać, to jest ona jeszcze bardziej, że tak powiem, podniecona. Więc to jest reaktor naprawdę niebezpieczny. Jedyny reaktor, w którym była katastrofa, to był reaktor tego typu jaki będzie u nas, to jest reaktor [brak tekstu] i ta katastrofa jest bardzo poważna, też było stopienie rdzenia. Ale ona nie spowodowała żadnego wypadku śmiertelnego. Jeżeli mówimy już o wielkich katastrofach to Czarnobyl był wielką katastrofą, bo to przecież zginęło 31 ludzi, 110 tysięcy osób ewakuowano. Z tych 31, to 29 zmarło na chorobę popromienną. Ale, proszę państwa, jeżeli my sobie to porównamy na przykład z katastrofą w Bhopalu w 1979 roku, gdzie w ciągu kilkudziesięciu minut wydzieliło się 30 ton izocyjanku metylu i zginęło na miejscu 2 400 osób. 30 tysięcy do 40 tysięcy miało uszkodzenia poważne ciała, a ewakuowano z miasta 400 tysięcy osób, to o tym się pisało bardzo mało w porównaniu z Czarnobylem.</p>
<p>Bo my jesteśmy przyzwyczajeni do chemii. My chemię lubimy, my się chemii nie boimy, a boimy się strasznie energetyki jądrowej.</p>
<p>Proszę państwa, teraz sprawa antagonizowania społeczeństwa. To jest bardzo, że tak powiem, bolesny problem. Bo ja rozumiem i ja to wyraziłem w swoich uwagach, że błędem władz i osób odpowiedzialnych za rozwój energetyki jądrowej przy podejmowaniu arbitralnych decyzji, bez liczenie się z emocjami i opinią społeczeństwa. Dalej, że plany rozwoju energetyki jądrowej muszą być opracowywane przy otwartej kurtynie, proszę państwa, niestety, to nie jest cała prawda. Niestety to antagonizowanie społeczeństwa, nie wiem, czy nawet nie w większym stopniu, było spowodowane absolutnie bałamutnymi i fałszywymi danymi podawanymi w prasie. Proszę państwa, to naprawdę niedopuszczalne jest, to jest karygodne, to odwracanie uwagi społeczeństwa od prawdziwych skutków zagrożenia ekologicznego i kierowania go jako sprzeciw przeciwko energetyce jądrowej. Ja tutaj nie chcę wymieniać nazwisk, ale jeżeli zacytuję pewne rzeczy, to się wszyscy od razu domyślą o kogo tutaj chodzi. Mianowicie, no weźmy cokolwiek, weźmy wywiad w „Stolicy”, gdzie było tyle błędów, że dwaj wybitni radiolodzy polscy, profesor Liniecki i profesor Nauman, napisali listy. Jeden z tych listów był opublikowany, a list profesora Linieckiego w ogóle nie spotkał się nawet z odpowiedzią ze strony redakcji. Proszę państwa, teraz na przykład, mam tutaj „Gościa Niedzielnego” sprzed dwóch chyba tygodni, gdzie jest napisane, że w latach 1984 z powodu próbnych wybuchów jądrowych zginęło 22 miliony osób. Proszę państwa, tutaj mam znowu wywiad, cytowany przez „Stolicę”, wywiad z „Głosu Wybrzeża”, gdzie napisano, że liczba zachorowań na tarczycę u psów po Czarnobylu wzrosła siedmiokrotnie. Tutaj powoływanie się na roczniki PZH, Państwowego Zakładu Higieny, jak zajrzeć do tych roczników, takich liczb tam nie ma.</p>
<p>Żeby wytłumaczyć, na przykład, dlaczego we Francji rozwija się tak wspaniale energetyką jądrowa i 71% w tej chwili energii elektrycznej pochodzi z energetyki jądrowej, to się tam tłumaczy, że Giscard d’Estaing był osobiście zainteresowany w rozwoju energetyki jądrowej we Francji. A wierszy kilka po tym jest napisane, że francuski portfel atomowy jest zadłużony na 30 miliardów dolarów. No, to Giscard d’Estaing na tym zarobił, że zadłużenie wynosi teraz 30 milionów dolarów. Proszę państwa, tutaj jest tablica, na przykład podana, w której absolutnie nie ma żadnego sensu, bo nic nie wiadomo, co te procenty tutaj znaczą. I tego rodzaju rzeczy jest bardzo dużo. Ja po prostu w tym, to przeczytam, bo tutaj to mam pod ręką, co napisał do „Stolicy” profesor Nauman. „Każdy ma prawo do formułowania poglądów i ocen. Ale nikt nie ma prawa publicznie kłamać. Oszukiwać nas lub tendencyjnie wypaczać sens rozmaitych stwierdzeń innych. Tu wymienia najważniejsze „przekłamanka”.</p>
<p>Proszę państwa, zaczynam podchodzić do tego w ten sposób, że... Czas? Już kończę. Że tego rodzaju wypowiedzi skłaniają, powodują, że społeczeństwo jest antagonizowane i boi się strasznie energetyki jądrowej i powtarzam, jestem członkiem Związku, ale ja zaczynam przypuszczać, że tego rodzaju wypowiedzi są potrzebne, bo Związek chce politycznie tę sprawę rozegrać. Że to jest po prostu nie merytoryczna sprawa, a to jest sprawa polityczna.</p>
<p>I proszę państwa, jeżeli do Sejmu wejdą przedstawiciele strony społeczno-solidarnościowej w najbliższych już miesiącach, a prawdopodobnie bardzo już prędko znajdą się w rządzie, to będzie bardzo wielki problem wtedy tą sprawę odwrócić. To, co teraz ustalimy, żeby odwrócić. Proszę państwa, nie wylewajmy dziecka z kąpielą.</p>
<p>Ja już wiedząc o tym w ubiegłym roku, że jest proponowane referendum w tej sprawie, z profesorem Kolendą, z którym wspólnie działamy i napisaliśmy szereg artykułów, myśmy skierowali list do pana Lecha Wałęsy, gdzie między innymi piszemy o referendum. Jeżeli chodzi o sprawę referendum, to jego przeprowadzenie z merytorycznego punktu widzenia nie wnosi nic istotnego. Z góry wiadomo, że olbrzymia większość społeczeństwa wypowie się przeciw. Będzie to jedynie wyrażenie braku zaufania do poczynań władzy. Wykorzystanym wbrew interesom dobra kraju. Przychodzi dla spektakularnego udowodnienia poparcia społeczeństwa nie jest postępowaniem godnym polecenia.</p>
<p>Proszę państwa, ja uważam, że „Solidarność” ma wystarczająco duże poparcie społeczeństwa, żeby nie musiało dążyć do takiego spektakularnego udowodnienia tego poparcia.</p>
<p>Dziękuję.</p>
<p><em>Stefan Kozłowski:</em></p>
<p>Proszę państwa, ja ponawiam moją prośbę. Namawiałem państwa do wystąpień bardzo krótkich, dotyczących przede wszystkim punktu 16-tego. Jeżeli my rozpoczniemy seminarium na ten temat, no, lista mówców się nie wyczerpie. Chcemy do godziny czwartej zakończyć tę dyskusję. Jeszcze raz bardzo proszę o krótkie wypowiedzi, bezpośrednio związane już z redakcją punktu 16-tego.</p>
<p>Głos ma kolega Wilczyński.</p>
<p><em>Michał Walczyński:</em></p>
<p>Proszę państwa, ja chciałbym nawiązać do tego, co powiedział minister Bijak, powiadając, że każdy kraj wykorzystuje takie nośniki energii, jakimi dysponuje.</p>
<p>I chciałbym wykazać, że ponieważ tutaj mówiliśmy o problemie bilansu paliwowo-energetycznego, chciałbym wykazać, że w pracach nie zrobiliśmy, nie wykorzystaliśmy tych nośników energii, które posiadamy. Proszę państwa, tak jak to wspomniał bardzo delikatnie minister Bijak, gaz ziemny stanowi 5 procent w naszym bilansie energetycznym.</p>
<p>Proszę państwa, w tej chwili w Polsce mamy 150 miliardów metrów sześciennych udokumentowanych przemysłowych zasobów. Podkreślam, udokumentowanych przemysłowych zasobów. I to są ilości, które są do wydobycia. W tej chwili wydobywamy trzy dziesiąte miliarda metrów sześciennych rocznie. Zasobów perspektywicznych jest 650 miliardów metrów sześciennych. I, proszę państwa, powstaje pytanie, co przeszkadza nam w tym, że nasza produkcja, rodzima produkcja gazu ziemnego, nie wynosi rocznie trzykrotnie więcej niż w tej chwili? Podkreślam, w roku ‘88 - 5,3 miliarda metrów sześciennych.</p>
<p>Proszę państwa, następna sprawa, wartość kaloryczna gazu w odniesieniu do węgla kamiennego. Tysiąc metrów sześciennych gazu zastępuje 3 tony węgla. I chciałbym tutaj odnieść się, szczęśliwie profesor Hrynkiewicz, dostarczył mi dodatkowych argumentów. Elektrownia jądrowa, to jest równowartość 3,5 miliona ton węgla. To znaczy, proszę państwa, jest to kwestia zwiększenia o jeden miliard metrów sześciennych eksploatacji naszych złóż. Proszę państwa czy ja muszę przekonywać, że budowa kopalni gazu, to jest ułamek tego, co kosztuje, ja już nie mówię elektrownia jądrowa, ale kopalnia węgla kamiennego.</p>
<p>Proszę państwa, jeśli chodzi o wartość kaloryczną naszego węgla, to trzeba powiedzieć, że co roku ta wartość kaloryczna węgla kamiennego spada, średnia wartość kaloryczna. W tej chwili jest to już 5,5 tysiąca kilokalorii średnio, a z najgorszych złóż, a większość węgla kamiennego to jest jednak o wartości kalorycznej 3 600 kilokalorii. Proszę państwa, jeśli chodzi o efekty dla ochrony środowiska spalania gazu, to też nie muszę nikogo przekonywać.</p>
<p>Proszę państwa, z Elektrowni w Stalowej Woli zmieniono rodzaj paliwa z węgla kamiennego na gaz ziemny. Proszę państwa, efekty tego są ośmiokrotnie lepsze niż spalanie węgla kamiennego w sensie i wydajności spalenia i wydajności kalorycznej.</p>
<p>Proszę państwa, chcę podkreślić jedną rzecz. W tej chwili gdybyśmy w jedną z kilkunastolatek, jak powiedział profesor Bojarski, o kryzysie energetycznym, który jest i tylko dzięki sprzyjającym warunkom klimatycznym, bądź jest lżejszy, bądź ostrzejszy, gdybyśmy już w tym momencie zaczęli inwestować w rozbudowę kopalń gazu ziemnego, infrastruktury, gazociągów, to efekty tego byłyby już widoczne dzisiaj. Pięć miliardów to, jest proszę państwa, to jest nic. Pięć miliardów rocznie wydobywanych obecnie. W zasadzie nie ma przeszkód geologicznych, żeby eksploatować trzy - cztery razy więcej. Są tylko problemy, znowu powie się, a skąd wziąć środki inwestycyjne? I tutaj docieramy właśnie do tego problemu. Wydaje mi się, że właśnie te setki miliardów wydawane na elektrownie atomowe, skutecznie blokują, między innymi, problem rozpoznania złóż gazu ziemnego i odpowiednich środków na te cele. I problem budowy kopalń, ale też jest, proszę państwa, problem zmniejszenia energochłonności i materiałochłonności przemysłu. Ale jest też problem, proszę państwa, podniesienia jakości stali produkowanej u nas. Ciągle podaje nam się w milionach ton ilość stali produkowanej w Polsce. Przecież, proszę państwa, doskonale wiemy, że Wieża Eiffla, która była wykonana pod koniec XIX wieku, gdyby ją dzisiaj budowano, na Zachodzie podkreślam, ze stali wysokogatunkowej, ta Wieża ważyłaby dziesięciokrotnie mniej. Ale ze stali produkowanej w Polsce tak, jak to przekazali specjaliści metalurgowie, ważyłaby tylko 30% mniej. I tu jest pytanie, czy to co mówił profesor Bojarski, czyli racjonalizacja energetyki i udoskonalenie technologii w tych prądożerczych przemysłach, czy nie są właśnie blokowane przez olbrzymie nakłady na cele energetyki jądrowej?</p>
<p>Proszę państwa, czy gdyby ten ułamek nakładów przeznaczyć na wyposażenie wszystkich elektrowni opalanych węglem w paleniskach fluidalnych, które równocześnie usuwają ilości, znaczne ilości tlenków węgla i azotu, czy nie byłby tego znacznie lepszy efekt, niż w tej sytuacji tak, jak to jeszcze raz przypominam profesor Bojarski powielał, czy stać jest nas na zamrożenie na kilkanaście lat pięciu bilionów złotych? Dziękuję bardzo.</p>
<p><em>Przewodniczący:</em></p>
<p>Dziękuję bardzo. Głos ma profesor Zimny.</p>
<p><em>Henryk Zimny:</em></p>
<p>Jak widzimy dotychczas przed sobą, to są bardzo duże rozbieżności jeśli chodzi o stanowisko rządowe i także i społeczne.</p>
<p>Z uwagi na konieczność prowadzenia dalszych prac proponowałbym, aby każda ze stron sformułowała swoje stanowisko i na następne spotkanie mielibyśmy gotowe formuły, które można by skonfrontować. Jeśli nie byłoby możliwości uzgodnienia tych stanowisk, nie musi przecież we wszystkich sprawach być zgodności stanowisk. I to by nam w znacznym stopniu ułatwiło przebieg naszych obrad.</p>
<p>Dziękuję bardzo.</p>
<p><em>Przewodniczący:</em></p>
<p>Proszę państwa, wydaje się, iż formuła ta jest bardzo interesująca i w jakiś konstruktywny sposób zbliżałaby nas do przyjęcia pewnej formuły. Ze względu na to, że koledzy z Gdańska będą musieli nas wkrótce opuścić i z Poznania, proszę jeszcze o krótką wypowiedź kolegę Stępczaka.</p>
<p><em>Kazimierz Stępczak:</em></p>
<p>Proszę państwa. Reprezentuję tutaj całą Radę Wydziału Biologii Uniwersytetu Adama Mickiewicza w Poznaniu, to znaczy około 50 samodzielnych pracowników naukowych uniwersytetu, których jestem pełnomocnikiem w tych sprawach. Wypowiadam się jako biolog i ekolog.</p>
<p>Przede wszystkim chciałbym zwrócić uwagę, że każda duża budowla, nie tylko elektrownia atomowa, ale każda duża budowla niszczy środowisko. Niszczy teren, na którym powstaje. Ciekawa i interesująca sprawa, że elektrownie atomowe są zawsze planowane na terenach przyrodniczo atrakcyjnych. To bardzo ważna rzecz. Mamy tereny bardziej zniszczone, gdzie są też spełnione różne warunki, a jednak planuje się zawsze w atrakcyjnych przyrodniczo terenach. Dlaczego tak się dzieje? Nie potrafię zrozumieć. Dalej, nie mówi się tutaj wiele o zapotrzebowaniu na wodę przez te elektrownie. Dla Wielkopolski, a więc sprawa Klempicza, pobieranie wody przez elektrownię atomową, to bardzo zasadnicza sprawa. Wielkopolska stepowieje, rolnictwo wielkopolskie potrzebuje przede wszystkim wody. Tej wody nie ma, a elektrownia jeszcze zmniejszy zasoby wody.</p>
<p>Dalej, interesuje nas również zagadnienie paliwa. Przecież mamy zamiar przejść na obce paliwo, które trzeba kupić. I kiedy proponuje się, żeby zastąpić gazem to paliwo, to się okazuje, że musimy za to płacić towarami o randze zachodniej. Ale przecież w całym handlu ze Związkiem Radzieckim otrzymujemy ruble transferowe. Dlaczego więc nie możemy tego gazu uzyskać na tej drodze? Nie rozumiem, po prostu tego zagadnienia. Doskonale rozumiem argument, który wielokrotnie tutaj padał, przed chwilą również, że energetyka atomowa jest czystsza, że nie powoduje zanieczyszczeń atmosfery. Zgoda, gdyby zjawiła się jakaś wróżka, która w ciągu dzisiejszej nocy zamieniłaby nam wszystkie elektrownie węglowe na elektrownie jądrowe, zdaję sobie sprawę, że już jutro mielibyśmy czyste powietrze. Ale było tutaj wyraźnie powiedziane, że elektrownie atomowe nie mają na razie zastąpić węglowych, a mają byś zapewnieniem produkcji energii. A więc nie zostaną zlikwidowane elektrownie węglowe i będą nadal nas zanieczyszczały, a do tych zanieczyszczeń dojdzie pewna ilość, mała, czy duża, to nieważne, ale pewna ilość zanieczyszczeń nowych w postaci chociażby szlachetnych gazów radioaktywnych.</p>
<p>A więc poprawa jakości, czystości atmosfery w wyniku budowy elektrowni atomowych nastąpi nie wcześniej i to przy bardzo silnym rozwoju tych elektrowni, jak za 30, a prawdopodobnie 40, czy 50 lat.</p>
<p>I tutaj ekolodzy zadają proste pytanie: komu będą służyły te elektrownie, bo jeżeli w ciągu tych 40 lat będziemy nadal tak zadymieni, jak jesteśmy, to ta energia elektryczna już nikomu nie będzie potrzebna.</p>
<p>Nie mówiono tutaj nic o dawkach substancji promieniotwórczych, które rzeczywiście wydostają się z elektrowni w niedużych ilościach, ale które w organizmach żywych, w łańcuchach pokarmowych ulegają kumulowaniu i to bardzo wysokiemu kumulowaniu. A więc badania medyczne, jakie zostały wykonane w tym względzie po awarii w Czarnobylu, były właśnie bardzo dziwnymi badaniami, bowiem tu nie trzeba nawet powoływać się na źródła naukowe. Są to podstawowe wiadomości podręcznikowe, które w każdym podręczniku medycyny można znaleźć, że pierwsze objawy promieniowania występują po 2 do 5 latach. A więc bardzo się śpieszono widocznie z tymi badaniami, aby je zrobić przed wystąpieniem objawów.</p>
<p>Społeczeństwo ma pretensje o różne sprawy. Ma pretensje o to, dlaczego nie rozważono innych możliwości, chociażby ten gaz, o którym tutaj mówiono. Ma pretensje, dlaczego zniszczono tyle istniejących już i pracujących po wojnie elektrowni wodnych? Dlaczego zbudowano tysiące domów z wielkiej płyty, które nie trzymają ciepła, które służą do ogrzewania atmosfery? Gdzie byli ci ludzie, którzy krytykują te domy, bo my, ekolodzy, krytykowaliśmy od samego początku. Nikt nas nie słuchał. Dlaczego dąży się nadal do wzrostu wydobycia węgla lub przynajmniej do utrzymania wydobycia na tym samym poziomie, kiedy chociażby, a nie wybuduje się elektrowni, chociażby na próbę, kilku elektrowni gazowych, których sprawność dochodzi do 48 procent?</p>
<p>To są niektóre tylko pytania, bo nie chcę przedłużać. Pytania biologów, bardzo różnych specjalności, również genetyków, którzy składali dwukrotnie protest do Sejmu i na żaden z tych protestów nie otrzymali odpowiedzi. Natomiast jeden z wysokich urzędników państwowych, obecny na tej sali, za plecami, bo w oczy nie śmiał powiedzieć, podnosił opinie, że są to racje nienaukowe.</p>
<p>Żądamy po prostu, aby społeczeństwo mogło zaufać władzy, aby wreszcie tą energię, jaka istnieje w społeczeństwie móc wykorzystać do poprawy sytuacji w naszym kraju, a nie do ciągłych wojennych waśni. Energetyka atomowa w tej chwili w opinii społecznej nie ma żadnych szans. I chcąc ustawić sprawy narodowe, sprawy ważne dla całego kraju, trzeba tę energetykę zawiesić, aż do ostatecznego wyjaśnienia sprawy. I za tym głosujemy. Dziękuję.</p>
<p><em>Ob. Jerzy Kołodziejski:</em></p>
<p>Ja chciałem wesprzeć wniosek zgłoszony przez profesora Zimnego w imieniu całej ławy rządowej, że tak powiem, strony rządowej. Wypowiadam się w imieniu naszej strony. Sądzę, że dlatego, że problemy dzisiejszej dyskusji wystarczająco zbieżnego stanowiska, ani nie wypunktujemy również wszystkich rozbieżności. Osiągnęliśmy jednak co do jednej sprawy consensus i to chciałem przyjąć za punkt wyjścia, przedstawienia swojej propozycji.</p>
<p>Consensus osiągnęliśmy co do tego, że bez konsultacji społecznej nie można podjąć decyzji w sprawie rozwoju energetyki w Polsce, a w tym energetyki jądrowej. Sprawa jest z natury konfliktowa samego procesu rozwojowego, jest konfliktowa. I tak, jak każdy konflikt, tak jak każda sprawa konfliktowa, wymaga rozwiązania przy zastosowaniu odpowiedniej procedury rozwiązywania konfliktów społecznych.</p>
<p>Przyjmując to za punkt wyjścia uważam, że powinniśmy postawić pytanie kluczowe dla rozwiązania tej kwestii, dla wyjaśnienia tej kwestii. Pytania, które można by sformułować następująco: jak rozwiązać problem energetyczny Polski do przełomu XX - XXI wieku? Z tego problemu, tak postawionego problemu, wynikają dalsze sprawy, wynika dopiero dalszy ciąg dyskusji.</p>
<p>Punktem wyjścia do odpowiedzi na to pytanie jest sposób oczywisty, bilans zapotrzebowania gospodarki narodowej na energię i sposoby jego pokrycia. Jaki bilans trzeba zdefiniować, po pierwsze, trzeba zdefiniować popyt netto. Na energię elektryczną w tym okresie czasu. Oczywiście, że w tym bilansie trzeba uwzględnić wszystkie punkty ważne dla tego bilansu. Nie ulega jednak wątpliwości, że wśród tych problemów bilansowych, czy punktów bilansu, składników bilansu, dwie najważniejsze sprawy wymagają odpowiedzi.</p>
<p>Jest to skala zaspokojenia potrzeb społecznych, potrzeb gospodarki narodowej. Trzeba przyjąć jakiś poziom zaspokojenia tych potrzeb do przełomu wieku, uwzględniając również fakt niskiego zaspokojenia poziomu potrzeb. Po wtóre, trzeba odpowiedzieć na pytanie, jakie oszczędności w zużyciu węgla możemy, w zużyciu energii, możemy osiągnąć? W tym czasie. Jak zmniejszyć energochłonność gospodarki narodowej, jednym słowem. W wyniku restrukturyzacji przemysłu, wprowadzenia nowych technik i technologii itd.</p>
<p>Gdybyśmy tak doprowadzili do bilansu neto, do popytu netto, to pozostaje odpowiedź na pytanie, jak rozwiązać problem zaspokojenia, problem pokrycia tego bilansu? Uważam, że nie osiągniemy tutaj żadnego porozumienia bez rozpatrzenia co najmniej trzech wariantów rozwoju energetyki. W tym mieści się również wariant z udziałem energii jądrowej.</p>
<p>Wariant pierwszy, polegałby na rozwoju energetyki węglowej, jako dominującego źródła zaspokojenia potrzeb energetycznych, czyli tak, jak dotychczas. Śladowo gaz, ropa, a głównie węgiel kamienny, z coraz większym udziałem węgla brunatnego.</p>
<p>Wariant drugi, musiałby uwzględnić umiarkowany rozwój energetyki węglowej, przy wzroście importu ropy i gazu. Z niektórych przeliczeń ekspertyzy Polskiej Akademii Nauk wynika, że byłoby to potrzebne, środki około 9 miliardów dolarów rocznie, w okolicy 2000 roku. Około 9 miliardów dolarów. Zakłada się, że w innej walucie ten import, u progu XXI wieku będzie niemożliwy.</p>
<p>Wariant trzeci, to byłby wariant umiarkowanego rozwoju energetyki węglowej, a więc na poziomie mniej więcej obecnego poziomu wydobycia węgla albo z lekkim jego zmniejszeniem i pokrycie luki bilansowej rozwojem energetyki jądrowej.</p>
<p>Jak sądzę, że w tym bilansie, w tym trzecim wariancie, chodziłoby o budowę co najmniej dwóch elektrowni jądrowych. Oprócz Żarnowca, jeszcze jednej co najmniej elektrowni jądrowej. Tak to wynika z różnych przeliczeń prowadzonych dotychczas.</p>
<p>Dlaczego tak szeroko proponuję stronie rządowej rozstrzygnięcie stanowiska? Dlatego, że są tutaj dwa dylematy. Jest tutaj problem, czy nie tylko rozwijać energetykę jądrową, ale również jak zaspokoić potrzeby energetyczne społeczeństwa? Pytania dwa, trzeba równolegle odpowiedzieć. Nie można wyłuskiwać tylko jednego pytania, rozwijać energetykę jądrową, czy nie, nie odpowiadając na pytanie na temat sposobu pokrycia potrzeb energetycznych.</p>
<p>W związku z tym sądzę, że trzeba by opracować te trzy warianty. Trzeba by ocenić konsekwencje ekologiczne każdego z tych wariantów. Trzeba by taką ocenę dopiero poddać szerokiej dyskusji społecznej. Nie sądzę, by było potrzebne aż referendum, ale dyskusja społeczna, szeroka, podjęciem decyzji, przed podjęciem, byłaby potrzebna. Chyba, żeby w jej wyniku problem ostrych problemów społecznych był tak wysoki, jak w tej chwili. Ale tego w tej chwili nie można by przesądzać.</p>
<p>Ja chciałem zakończyć swoją propozycję takim przeświadczeniem, że moralna odpowiedzialność za rozwój energetyki jądrowej lub zaniechanie tego rozwoju, jest w takim samym stopniu ważna, jak moralna odpowiedzialność za konsekwencje społeczne, polityczne, kryzysu energetycznego w Polsce. Kryzysu, który byłby chyba nieporównywalnie większy, panowie energetycy mogą mnie poprawić, ale nieporównywalnie większy w skali niż miało to miejsce w Rumunii, a jego konsekwencje społeczne i polityczne byłyby prawdopodobnie nieobliczalne.</p>
<p>Proponuję, składając tą propozycję, mam nadzieję, że zostanie ona przyjęta przez rząd, który właściwie jest odpowiedzialny za wykonanie takiego rachunku. Bez tego rachunku nikogo nie przekonamy w sprawie rozwoju energetyki jądrowej. Bez tego rachunku również strona, która neguje dzisiaj rozwój energetyki jądrowej nie będzie do końca pewna, czy zaniechanie rozwoju energetyki jądrowej jest najbardziej odpowiedzialną postawą wobec społeczeństwa. Ja pomijam wszystkie zaszłości. Wiemy, kto za to odpowiada. Wiadomo, kto odpowiada, prawda? Ale prawda jest taka, jaka jest. Sądzę, że trzeba to przyjąć za punkt wyjścia. Jak rozwiązać sytuację niezależnie od tego z jakich przyczyn ona powstała.</p>
<p>Dziękuję bardzo.</p>
<p><em>Stefan Kozłowski:</em></p>
<p>Proszę państwa, ja myślę, że ta propozycja profesora Kołodziejskiego bardzo daleko wychodzi w kierunku ukierunkowania, jakiegoś przesłania od naszego „stolika”. I myślę, że, nawiązuję do wypowiedzi profesora Zimnego, że na następne nasze spotkanie, które się odbędzie w czwartek, obie strony by zechciały przygotować swoje propozycje sformułowań w tym zakresie.</p>
<p>Proponuję teraz jeszcze wypowiedź krótką kolegi Jaśkowskiego.</p>
<p><em>Jerzy Jaśkowski:</em></p>
<p>Proszę państwa. Tak się składa, że możemy opierać się już na materiałach Związku Radzieckiego, które ostatnio do nas docierają. I [brak tekstu] 89 podaje się taki tekst: „obrońcy działek nowy plan stworzyli szyk bojowy starą sprawdzoną bronią. Posługują się starą sprawdzoną bronią, oskarżeniami o brak kompetencji i efektywność wypowiedzi”.</p>
<p>Energetyka jest to dziedzina, która się zajmuje przetwarzaniem jednego rodzaju energii w drugi. Zdziwienie moje budzi fakt, że na tej sali strona rządowa przyprowadziła tylko ekspertów energetyki jądrowej. Natomiast proszę nie zapominać, że niecałe dziesięć lat temu ta sama strona rządowa przyprowadzała ekspertów, którzy udowadniali, że tylko energetyka wodna jest panaceum i wybawieniem dla Polski.</p>
<p><em>Głos z sali:</em></p>
<p>Jaka? Czy dobrze słyszałem, woda?</p>
<p><em>Jerzy Jaśkowski:</em></p>
<p>Wodna, panie profesorze, wodna. Tak, był taki okres. Rząd zatwierdził i te materiały są znane. Dysponuję nimi i mogę je dostarczyć.</p>
<p>Poza tym ta sama strona rządowa w ‘78-‘79 roku jeszcze przedstawiała ekspertyzy, którzy twierdziły, że wzrost wydobycia gazu do 20 miliardów metrów sześciennych, a z chwilą rozpoczęcia rozwoju energetyki jądrowej nastąpi już automatyczny spadek wydobycia gazu do niecałych 5 miliardów metrów sześciennych.</p>
<p>W związku z tym uważam, że pytanie pana profesora do dwóch stron jest błędnie skierowane. Powinna strona rządowa, pomiędzy swoimi ekspertami uzgodnić, który rodzaj energetyki popierają, a już jednocześnie, jeżeli ten wariant poprzedni, wariant wodny, czy gazowy, jest zły, czy inny, to oskarżyć tych ludzi o kłamstwo. Bo są to materiały rządowe z których pobierano decyzje. Czyli jedni z ekspertów po prostu wprowadzali świadomie naród w błąd. I to powinno być wyraźnie stwierdzone. Nie do nas ten postulat. To jest jedna sprawa.</p>
<p>Druga sprawa. Nie ma żadnego związku pomiędzy energią a dochodem narodowym. To można bardzo łatwo sprawdzić, szczególnie w wypowiedziach „Scotland Etudes” z ‘86 roku, także w naszej ekonomice gospodarczej, która udowadnia, że od ‘75 roku, jak rozpoczął się kryzys energetyczny, w ciągu dziesięciu lat zużycie energii wzrosło w Polsce o 5 procent, a dochód narodowy zmalał o 12 procent. Kiedy na świecie właśnie dochód narodowy zwiększał się mniej więcej od 20-30 procent, a zużycie energii malało.</p>
<p>Pan minister Bijak twierdził, że identyfikacja przyczyn i usuwania skutków jest znana. Tak, „Gospodarka Materiałowa” z ‘88 roku podaje, że cały program oszczędnościowy został wykonany zaledwie w jednej dziesiątej procenta i tylko dlatego, że zabrakło finansów na dalsze kontynuowanie. Czyli, innymi słowy, zabrakło pieniędzy, bo zostały przeznaczone na energetykę jądrową. To jedna sprawa.</p>
<p>Kolejna sprawa. Jeżeli przyjmiemy wariant rządowy, tak zwany dolny w rozwoju energetyki, to, co pan minister Bijak powiedział, to brakuje około 20 procent energii. Natomiast tenże sam pan minister Bijak twierdzi, że do 2010 roku energetyka jądrowa może zapewnić maksymalnie do 9-10 procent. Czyli i tak bilans nie zostaje zbilansowany. Nadal będą braki.</p>
<p>Tutaj, do pana Hrynkiewicza jednocześnie, bo on tak bardzo impulsywnie wypowiada się, ale nie zna materiałów rządowych nawet. Energetyka jądrowa, która tutaj leżała i co my tutaj znajdujemy? Koszt jednego wata wynosi dla Żarnowca 6 070 złotych. Natomiast dla energetyki konwencjonalnej w Zagłębiu Węglowym Lubelskim 6 800. Ale proszę nie zapominać, że ten rząd właśnie ze względu na to, że to było takie kosztowne zamknął Zagłębie Lubelskie. Natomiast w 84 roku koszt jednej tony węgla wynosił około 1 800 złotych, czyli był trzy krotnie tańszy niż z energetyki jądrowej, według reportu oficjalnego, podanego nam tutaj przed chwilą.</p>
<p>Poza tym, nieprawdą jest, że żadna z analiz nie podawała zamkniętego bilansu według energetyki jądrowej. Takich analiz było już wiele. I tutaj mogę, bo jedyny energetyk na tej sali, profesor Bojarski, reszta jest mniej więcej na tym samym etapie, w związku z czym, z materiałów, na przykład Gdańskiego Towarzystwa Naukowego, które sprawdzały i zapraszały energetyków rządowych do bilansowania, między innymi węgla i stali - między innymi i profesora Mareckiego, który jest ekspertem rządowym - i wykazały jasno, że tylko wtedy będzie nam potrzebna energetyka jądrowa, jeżeli dochód narodowy będzie wzrastał nam w tempie ponad czteroprocentowym rocznie. Jeżeli nadal będzie się utrzymywał rozwój demograficzny, taki, jak w latach sześćdziesiątych i przy obecnym dalszym utrzymywaniu przemysłu, zabraknie tych 20 procent energii, bo po prostu tak nie można zbilansować.</p>
<p>Tempo wzrostu dochodu narodowego w ciągu dziewięciu lat ostatnio wcale nie wzrastało o cztery procent. Wręcz przeciwnie, malało. Również rozwój demograficzny nie utrzymuje się taki, jak w latach sześćdziesiątych. Więc jeżeli się przyjmie fikcyjne założenia, to oczywiście każdą bzdurę można udowodnić. Nie mówię już o amortyzacji i kosztach.</p>
<p>Do pana ministra, jeszcze wracam do raportu pani Gro Harlem Brundtland. Otóż te fragmenty były bardzo tendencyjnie wybrane. Wniosek z całości, w tym raporcie, jest, że cały świat wycofuje się z energetyki jądrowej. Jednoznaczny wniosek jest na końcu. Jednocześnie pan minister przeczytał, że wypadek zdarzył się w Three Mile Island po 2 000 reaktorolat. Nie wiem, no, czy pan minister troszeczkę tę liczbę przemyślał? Bo jeżeli po dwóch tysiąca reaktorolat stał się wypadek, to znaczy, że przy czterech istniejących w tej chwili reaktorach, co pięć lat mamy wypadek. Nie wiem, czy pan minister się nad tym zastanowił? Czyli co 500 mamy Czarnobyl.</p>
<p>Jednocześnie dane stwierdzają, że taki wypadek może być co 200-600 reaktorolat. To wynika bezpośrednio z tych danych.</p>
<p>Oczywiście, krótka kołdra. Musimy więc zdecydować, bo włączenie energetyki jądrowej w ogóle nie wyłącza żadnej z istniejących energetyk, nawet będzie się ona pogłębiała. Nie wiem dlaczego profesor Hrynkiewicz w tej chwili tak walczy o energetykę jądrową, a człowiek znający się na promieniowaniu przez 30 lat milczał o tych hałdach zatruwających nas promieniotwórczą... Milczał o reaktywności mieszkań. Przecież to były jego tematy.</p>
<p>W związku z czym jeżeli nie wyłączymy żadnej z elektrowni istniejących to my nadal będziemy radioaktywne pierwiastki emitowali do otoczenia i nikt tego nie wyłączy.</p>
<p>Następnie...</p>
<p><em>Przewodniczący:</em></p>
<p>Czas minął, proszę kończyć.</p>
<p><em>Jerzy Jaśkowski:</em></p>
<p>Już. To, co w Rumunii do 2010 roku nam nie grozi. Nie ma na to żadnych dowodów. Te materiały są znane. Pan profesor, od razu w Gdańsku mogę je podać, materiały są. Zdziwienie moje budzi, że tak na węgiel narzekają wszyscy. Przecież Stany Zjednoczone, a mam raporty rządowe, Stanów Zjednoczonych, że do roku 2000 właśnie ponad 80% chcą mieć z węgla, bo to się okazuje najtańsze i najbezpieczniejsze, łącznie z importem z Anglii.</p>
<p>Pan profesor Hrynkiewicz także nie czytał w ogóle raportu, bo tam jest w ten sposób stwierdzony wniosek. W tej samej grupie spraw wykonano sześciokrotnie większą liczbę operacji tarczycy na skutek licznie stwierdzonych przypadków różnych form patologicznych wzrostu po awarii w Czarnobylu. Sześciokrotnie, a więc to jest 600 procent, to jest proste działanie, to nie trzeba profesora do tego.</p>
<p><em>Głos z sali:</em> /niesłyszalny/.</p>
<p><em>Jerzy Jaśkowski:</em></p>
<p>Nie, proszę pana, sześciokrotnie, to jest 600 procent. Proszę nas tutaj sprawdzać, dokładnie.</p>
<p>Mamy tutaj także raporty z ‘80 roku, ‘84 i ‘86. W każdym stwierdza się, że w tej chwili istnieje 4 000 reaktorów, ale w ciągu najbliższych dziesięciu lat 60 z nich zostanie zamkniętych. W ciągu następnych, do 2000 roku, 160, bo ich okres eksploatacji już mija. I do 2010 roku 260 reaktorów z tych 4 tysięcy musi być zamkniętych. W tej sytuacji, jeżeli byśmy uważali, że nadal jest tak intensywny rozwój energetyki jądrowej, to trzeba by dziesięć reaktorów rocznie włączać, żeby tylko utrzymać status quo istniejący. Natomiast wszystkie kraje znane, łącznie ze Związkiem Radzieckim, który w ostatnim czasie, w ostatnich tylko dwóch latach z części elektrowni wycofał się, a mamy na to potwierdzenie strony radzieckiej, wskazują, że ten typ reaktorów i ten rozwój energetyki, opartej na tych reaktorach jest całkowicie już wycofywany. I może po 2010 roku znajdzie się reaktor opracowany, który można będzie wprowadzać. Ale znowu, czy krótka kołdra, i tematy z prasy, ta gospodarka wodna, którą wczoraj przez cały dzień wałkowaliśmy, w związku z rozwojem energetyki jądrowej zostanie zgubiona? A stwierdziliśmy jednoznacznie i uzyskaliśmy tutaj consensus obydwóch stron, że najważniejszą dla naszego dalszego rozwoju jest woda.</p>
<p>Dziękuję.</p>
<p><em>Przewodniczący:</em></p>
<p>Dziękuję bardzo. Proszę.</p>
<p><em>Ob.                      :</em></p>
<p>Ja swoją propozycję kierowałem pod adresem rządu, ze strony rządowej.</p>
<p>Bo my nie reprezentujemy rządu. My reprezentujemy rządową stronę w „stoliku” tylko. A od rządu zależy czy uwzględni naszą propozycję, czy nie. Tak że przepraszam bardzo, nie kierowałem tego pod adresem całego „stolika”, nie śmiałbym tego zrobić. Nie wierzę nawet w skuteczność tego, żeby było to...</p>
<p><em>Przewodniczący:</em></p>
<p>Proszę państwa. Zabierze teraz głos docent Strupczewski. I chciałbym tak zaapelować, czy nie mógłby to być głos ostatni?</p>
<p>Proszę bardzo.</p>
<p><em>Andrzej Strupczewski:</em></p>
<p>Panie przewodniczący! Panie i Panowie! Ponieważ na tej sali padło tu stwierdzenie, które kłóci się z moim stanem wiedzy, wobec tego uważam za swój obowiązek przytoczyć trochę danych, które prawdopodobnie nie wpłyną na naszą decyzję, ale przynajmniej pozwolą sprostować niektóre poglądy, które są chyba niesłuszne.</p>
<p>Zacznijmy od ulotki, które podsumowuje to, co wielokrotnie powtarzano. Wiemy, że na całym świecie i w ZSRR, odstępuje się od budowy elektrowni atomowych, a wręcz likwiduje się istniejące. Prawda brzmi tylko tak, że likwiduje się te elektrownie, które osiągnęły kres swojego życia. Natomiast wyglądała sprawa w ten sposób, że w roku 86 na świecie pracowały elektrownie o mocy rzędu 274 gigawatów. W roku ‘87 o mocy 294 gigawatów. W roku o mocy 312 gigawatów. Może słabo widać, postaram się, żeby na następne nasze spotkanie materiały trafiły do państwa, na stoliki rozdane. Tutaj widać krzywą dotychczasowego rozwoju reaktorów energetycznych. To są te białe linie do roku bieżącego i przyszły rok.</p>
<p>Tak że o tym, żebyśmy mieli zastój na świecie, wycofywanie się, likwidowanie, nie ma mowy. Nie jest to prawdą.</p>
<p>W artykule pana profesora Spinrada, na który powoływał się nasz kolega przed przerwą, na które chciałbym się powołać, choć one nie są najbardziej zgodne z tym, co ja bym chciał powiedzieć, ale ponieważ jest to materiał przedstawiony przez naszych partnerów, pozwolę sobie z niego skorzystać.</p>
<p>Profesor Spinrad mówi między innymi. Typy, które stosuje się dzisiaj, a więc reaktory wodne, ciśnieniowe, były wybrane dla słusznych, istotnych przyczyn i są one punktami wyjścia dla wszystkich reaktorów. Jedną z przyszłych zmian będzie zmniejszenie mocy przyszłego reaktora. A więc tutaj mamy sprawę naszych czterysta czterdziestek. Dalej mówi się, że będą one miały okres życia raczej sześćdziesięciu lat, a nie trzydziestu. Do tej sprawy za chwilę wrócę. I kończy profesor Spinrad stwierdzeniem, że energetyka jądrowa jest nadal atrakcyjnym, atrakcyjną drogą ekonomiczną. Ale wymaga cierpliwości i pomysłowości, a także doskonałych wyników eksploatacyjnych w ciągu następnej dekady, ażeby zrealizować wszystkie potencjalne jej możliwości.</p>
<p>Punkt drugi, sprawa często powtarzana, przestarzałe reaktory WR. To się wiąże bezpośrednio z tym ostatnim pytaniem. Proszę państwa, reaktory WR są reaktorami, jak te czterysta czterdziestki, budowane w Żarnowcu, są reaktorami w których jest zużyte dużo więcej materiałów i które mają większe rozmiary, niż reaktory WR zachodnie. Jest to oczywiście prawda. Z tego punktu widzenia nie są to reaktory nowoczesne. Ale tylko z tego punktu widzenia.</p>
<p>Natomiast co jest istotne jako charakterystyka wartości takiego obiektu? To jego wartość eksploatacyjna i bezpieczeństwo radiacyjne. Koszty za chwilę. Co do wartości eksploatacyjnej. Proszę państwa, reaktory WWR osiągają lepsze współczynniki wykorzystania mocy, systematycznie w ciągu wielu lat, niż reaktory PWR. Dla przykładu, w roku ‘81 miały współczynnik wyższy o około 7 procent. W ostatnim roku osiągnęły współczynnik rzędu 83 procent wykorzystania mocy rocznej, podczas kiedy PWR mają 64. Jeśli chodzi o ochronę radiologiczną, reaktory WWER, mają mniejsze napromieniowanie personelu, w wypadku fińskim, na przykład, orbita o około dziesięciokrotnie mniejsza od średnich światowych i mniejsze albo równe zagrożenie środowiska niż reaktory PWR.</p>
<p>Tak więc są to reaktory niezawodne w eksploatacji. 80-parę procent wykorzystania mocy rocznej to jest znakomity wynik, jak na to nie patrzeć. Reaktory, które dają małe zagrożenie dla środowiska w normalnej pracy i chciałbym za chwilę o tym powiedzieć, są bezpieczne z punktu widzenia dużych awarii.</p>
<p>Sprawa kosztów. Nie jestem ekspertem w zagadnieniach ekonomicznych, przepraszam za to, mamy tutaj eksperta ekonomicznego w naszym zespole, ale natomiast są wyniki analiz, o których tutaj mówiono, wspominano, że powinny się ukazać. Ponieważ ja mam akurat taki materiał w ręku, pozwolę sobie króciutko państwu je zacytować.</p>
<p>Koszt budowy elektrowni jądrowej, łącznie z zapleczem, to są koszty rzędu 380 milionów złotych na megawat. Koszty budowy elektrowni węglowej, łącznie z zapleczem, rzędu 155 dla elektrowni i 290 milionów złotych dla całości na megawat. Różnica jest rzędu półtora, a nie rzędu dwa. A efektem tego jest, że z uwagi na znacznie tańsze paliwo elektrownia jądrowa dostarcza energię o około dziesięć procent taniej. Trzeba zdawać sobie sprawę, że sto gramów uranu 235, to jest 200 ton węgla. Stąd różnica jest w kosztach paliwa i zagrożenie ludzie, co jest związane z całym procesem ekologicznym.</p>
<p>Proszę państwa, jak wygląda sprawa bezpieczeństwa tych elektrowni? Reaktory WWR, jak i reaktory PWR, reaktory wodno-ciśnieniowe, dlatego zdobyły sobie na świecie w tej chwili dominującą rolę, że są to reaktory, które wybaczają błędy człowieka. Są to reaktory samo-stabilne, samohamowne, które w wypadku awarii mogą w krańcowym przypadku ulec samozniszczeniu, ale nie powodują katastrofalnego zagrożenia dla środowiska. Mamy w pamięci dwie awarie. Awaria wcześniejsza, była w reaktorze wojskowym, w prehistorii, w ogóle nie mająca nic wspólnego z elektrowniami, więc ją pomińmy. Mamy dwie awarie, jedne dwie awarie, przy których z elektrowni jądrowych wydzieliło się coś na zewnątrz. Jedna to jest Czarnobyl. Druga to jest awaria w Three Mile Island.</p>
<p>Po awarii w Three Mile Island maksymalne dawki, jakie ktokolwiek otrzymał na granicy strefy wyłączenia były rzędu 40 miligramów. A więc mniejsze niż przy prześwietleniu zęba, czy klatki piersiowej. Zbadano przy tej awarii około 400 elementów łańcucha biologicznego, 377 próbek żywności. W żadnej z tych próbek, ani z elementów łańcucha biologicznego nie znaleziono żadnych śladów produktów radioaktywnych z reaktora, z wyjątkiem pewnych ilości jodu w mleku. Te ilości jodu w mleku kozim i w mleku krowim były na poziomie nie więcej jednej setnej normalnego potasu wielkości. Były trzysta krotnie niższe od wartości dopuszczalnej. Dopuszczalnej, gdyby to mleko pito przy takich stężeniach przez cały rok na okrągło, nie w ciągu jednego dnia.</p>
<p>A więc awaria w [brak tekstu] nie spowodowała żadnych skutków globalnych dla świata i spowodowała pomijalne skutki małe lokalne, dla najbliższej okolicy. Przy tym była to awaria bardzo poważna. Była to awaria z częściowym stropieniem rdzenia. Kilkanaście procent rdzenia, trudno dzisiaj powiedzieć dokładnie, czy 30, czy 25, czy 40 uległo stopieniu. Podczas gdy w Czarnobylu sytuacja była krańcowo inna. Dlatego możemy powiedzieć, że reaktor, który mamy, również w wypadku bardzo ciężkiej awarii, która przekracza awarie, które my uważamy dla tego reaktora za możliwe, okazał się reaktorem bezpiecznym.</p>
<p>W tej sytuacji mówienie o tym, że przy normalnej eksploatacji tego reaktora będziemy mieli skażenia rozległych terenów, utratę zdrowia i życia ludzi, dewastację przyrody z powodu premiowania, jest kompletnym nieporozumieniem. Od czasu do czasu słyszymy, że filtry elektrowni jądrowej mają sprawność 99 procent, ale w ogóle będą wyłączane, a i tak jak jeden procent wyjdzie, to jest tragedia. Oczywiście, byłoby tragedią, gdyby jeden procent wyszedł tego, co jest w rdzeniu.</p>
<p>Proszę państwa, w elektrowni jądrowej mamy cztery kolejne bariery. Pierwsza, to jest materiał paliwowy. Z niego wychodzi około jeden procent gazów szlachetnych i około jedna dziesiąta innych produktów procenta rozszczepienia stałych. Koszulki, o podobnej szczelności, 99 procent dla gazów i 99,9 dla stałych produktów rozszczepienia. Ściany obiegu pierwotnego i zbiornika o szczelności rzędu 99,9% znowuż. I obudowa bezpieczeństwa. I efekty tego są takie, że stosunek uwolnień dobowych elektrowni jądrowych takich, jaka będzie w Żarnowcu, WWR-ów, wielkości zbadane i zmierzone, to łatwo pojechać do Czechosłowacji i do innych krajów i sprawdzić, są takie, że gazów szlachetnych uwalnia się jedna dziesięciomilionowa. Dla jodu jedna miliardowa, a dla cezu to już jest dziesięć do dwunastu i dla strontu dziesięć do minus piętnastej, to znaczy jeden dzielone przez minus do piętnastej. Ile to jest miliardów miliardowej nie wiem. Plutonu nie ma w ogóle.</p>
<p>To są takie informacje, które są obiektywne. To są wyniki pomiarów. Mówi się bardzo wiele innych informacji, ale proponujemy dla krótkości, ponieważ korzystam z państwa cierpliwości, żebyście uwierzyli mi państwo, że elektrownia jądrowa w stosunku do zagrożenia środowiska jest setki tysięcy razy mniej szkodliwa niż elektrownia węglowa. W wypadku awarii, już i uwzględnienia wszystkich, jakie zdarzają się w przypadku cykli jądrowych i węglowych, jeżeli taki bilans zrobimy, to okaże się, że praca jednej elektrowni jądrowej sprowadza się do koło 0,6 zgonu człowieka na gigawatorok. A w pracach elektrowni węglowych do około 200 - 360 zgonów na gigawatorok.</p>
<p>Jeżeli wliczymy efekty awarii w Czarnobylu, których moglibyśmy nie liczyć, bo my nie budujemy reaktora WEK i nigdy go nie budowalibyśmy to ten bilans byłby inny. Byłby sześć do trzystu.</p>
<p>Oczywiście, awaria w Czarnobylu jest niedopuszczalna i powtórzyć się nie powinna. I robimy wszystko, żeby tego nie było. Wobec tego tym bardziej nie możemy się zgodzić z tym, żebyśmy budowali elektrownie węglowe, które dają stratę zgonów życia ludzi rzędu 200-300 rocznie, przede wszystkim zgonów nie samych górników chociaż ci giną, około dziewięciu na gigawatorok w sumie, z różnych powodów, wypadków i pylicy, ale ci, którzy są w niczym niewinni. Kobiet, dzieci, starców, rodzin, ludzi, którzy po prostu mieszkają w okolicach, wdychają, umierają na raka, choroby górnych dróg oddechowych i inne zatrucia.</p>
<p>Wydaje mi się, że jako „stolik” ekologiczny musimy zdawać sobie w pełni sprawę z tego, że wszelkie pomiary i badania naukowe jednoznacznie stwierdzają, że elektrownie typu budowanego w Polsce są wielokrotnie bezpieczniejsze i czystsze, niż elektrownie węglowe.</p>
<p>Nawet, jeżeli wprowadzimy odsiarczanie o 30%, czego bardzo sobie życzę, bo mieszkam w sąsiedztwie też takiej elektrowni, w dalszym ciągu bilans pozostanie niezmieniony.</p>
<p>Sprawa finansowa jest sprawą osobną, w której nie czuję się kompetentny.</p>
<p>Dziękuję za uwagę.</p>
<p><em>Przewodniczący:</em></p>
<p>Dziękuję bardzo. Rozumiem, że wyczerpaliśmy listę mówców. Ja tylko jedno uzupełnienie. Chcieliśmy państwu zaprezentować ostatnią przesyłkę, która dotarła do naszego „stolika”. Oddaję głos koledze Gołąb.</p>
<p><em>Bogusław Gołąb:</em></p>
<p>W kwestii życia tych ludzi niewinnych, na których powołuje się mój przedmówca, pan Strupczewski, w kwestii życia tych ludzi właśnie, tych kobiet, niemowląt, dzieci, mężczyzn, tu jest dowód, proszę państwa, że ci ludzie mają prawo decydować o swoim życiu. To jest zapowiedź o referendum, że ci ludzie nie chcą żyć w okolicy niebezpieczeństwa. To jest 20 tysięcy podpisów, zebranych tylko podczas dwóch niedziel z okolic Klempicza. Dziękuję.</p>
<p><em>Przewodniczący:</em></p>
<p>Dziękuję bardzo. Rozumiem, że wyczerpaliśmy tę turę dyskusji. Przyjmujemy takie ustalenie, które zostało zaproponowane, że obie strony przygotują własną wersję punktu 16-tego, do której wrócimy w czwartek na naszym posiedzeniu.</p>
<p><em>Wojciech Kłosowski:</em></p>
<p>Czy można, panie przewodniczący?</p>
<p><em>Przewodniczący:</em></p>
<p>Proszę bardzo.</p>
<p><em>Wojciech Kłosowski:</em></p>
<p>Króciutko, proszę państwa. Ja mam poważną wątpliwość, czy rzeczywiście będzie możliwość przedstawienia takich stanowisk, przy takich rozbieżnościach, w ramach każdej ze stron, jakie się do tej pory zarysowały. Jeśli mieliśmy pierwszego dnia jednoznaczne stanowisko, na przykład. Stronnictwa Demokratycznego, że jest przeciwko rozwojowi energetyki jądrowej, a dziś mamy stanowisko pana ministra Bijaka, że jest jednoznacznie za, to czy rzeczywiście jest to przemyślana deklaracja strony rządowej, że będzie można sformułować jedno, wspólne stanowisko, do skonfrontowania z naszym wspólnym stanowiskiem? Dziękuję.</p>
<p><em>Przewodniczący:</em></p>
<p>No, może nie martwy się, prawda, o stronę rządową.</p>
<p><em>Głos z sali:</em></p>
<p>Czy można?</p>
<p><em>Przewodniczący:</em></p>
<p>Bardzo proszę.</p>
<p><em>Głos z sali:</em></p>
<p>Nasze stanowisko nie będzie takie, jak stawiałem. Będzie to stanowisko w sprawie wyjaśnienia zasadności, celowości i ekologicznej, i społecznej szkodliwości albo nieszkodliwości rozwoju energetyki jądrowej. To po pierwsze. I w sprawie rozwiązania problemu energetycznego. To znaczy, jeśli nie energetyką jądrowa, to co? Więc to z tego by to wynikało.</p>
<p>Więc będzie to stanowisko w sprawie rozwiązania tego problemu.</p>
<p>Dziękuję bardzo.</p>
<p><em>Przewodniczący:</em></p>
<p>Proszę państwa, myślę, że może moglibyśmy jeszcze wrócić do sprawy tak zwanej małej nowelizacji. Tego punktu już dotknęliśmy. Tam wpłynęły pewne propozycje i prośby. Czy państwo przeprowadzają tą małą nowelizację, nie moglibyśmy w ramach autopoprawek, jak to wczoraj sugerowała pani profesor Hager-Małecka, wprowadzić jeszcze dodatkowy zapis. Poproszę kolegę Kostrzewę, żeby przedstawił tę propozycję.</p>
<p><em>Ryszard Kostrzewa:</em></p>
<p>Chciałem powiedzieć, że propozycja uchwały, jaką rząd skierował już do Sejmu, jak powiedział pan minister, my ją kwestionujemy. W związku z tym, żeby nie pozbawiać się pewnych rzeczy, które teraz są zatwierdzone, później znów będą wracane, jeszcze raz, a ze względu na daleko posuniętą działalność legislacyjną już, proponowaliśmy wczoraj, pytaliśmy wczoraj, czy można do projektu rządowego wnieść autopoprawki? Pan minister mówił, że można.</p>
<p>Więc mam taką propozycję autopoprawki. Czy państwo pozwolą, że odczytam ją?</p>
<p>Założenia do projektu ustawy o ochronie i kształtowania środowiska oraz kodeksu postępowania cywilnego w kwestii wprowadzenia i tutaj, na wzór amerykański, instytucji zwanej „actio popularis”. Pozwolę sobie odczytać w takiej formie, jakby to było przyjęte, dobrze? A później, jakby miał brzmieć zapis.</p>
<p>W ustawie o ochronie i kształtowaniu środowiska wprowadza się następujące zmiany.</p>
<p>Artykuł 81, ust. 1 otrzymuje następujące brzmienie: każda osoba fizyczna lub prawna, bez względu na swój interes osobisty, może wystąpić do sądu z roszczeniem o zaniechanie naruszeń środowiska i o przywrócenie stanu poprzedniego przeciwko osobie, która narusza przepisy o ochronie środowiska. Wyżej wymienionym podmiotom przysługuje w tym zakresie zwolnienie od kosztów sądowych.</p>
<p>Art. 100, ustęp 1 otrzymuje następujące brzmienie: organizacje, o których mowa w art. 99, ust. 1 mogą występować do właściwych organów administracji państwowej o zastosowanie środków zmierzających do usunięcia zagrożenia środowiska i brać udział w toczącym się postępowaniu w charakterze strony.</p>
<p>Punkt następny, to jest autopoprawka do kodeksu postępowania cywilnego.</p>
<p>Do artykułu 111, §1 kodeksu postępowania cywilnego wprowadza się dodatkowy punkt 7 o brzmieniu następującym - strona dochodząca roszczeń, których uwzględnienie doprowadziłoby do zaniechania lub zapobieżenia naruszeń środowiska, jak również przywrócenia naruszonego elementu środowiska do stanu poprzedniego.</p>
<p>To są nasze propozycje, zaraz dam materiały tutaj państwu, dobrze?</p>
<p><em>Przewodniczący:</em></p>
<p>Proszę bardzo, pan minister Kulczyński.</p>
<p><em>Wacław Kulczyński:</em></p>
<p>Więc, może tak bym zaproponował. Ponieważ jest to rzecz trochę zupełnie świeża. Chciałbym jednak mieć możliwość nasi eksperci, pani Anna Lech i koledzy z naszego zespołu, jest pan...</p>
<p><em>Głos z sali:</em></p>
<p>Nie, nie ma.</p>
<p><em>Wacław Kulczyński:</em></p>
<p>Dlatego nie wymieniłem właśnie, w każdym razie, żebyśmy mogli się nad sprawą zastanowić, przeanalizować. To jest jedna rzecz. Bo, bo tutaj mam taką uwagę, mianowicie, propozycje zostały przedstawione, no, ale załatwienie spraw, to spoczywa nie na was, tylko na nas. Ja proszę przy naszych rozmowach też uwzględniać ten element, że jeśli nad czymś razem pracujemy, to ta praca, współodpowiedzialność za to, żeby ta rzecz przeszła, musi właśnie spoczywać wspólnie. Więc dlatego chciałbym mieć możliwość zastanowienia i proszę uwzględnić taki element.</p>
<p>Mianowicie, myślę, że tu już by była droga innego typu. Myśmy na początku naszych obrad denerwowaliśmy się wspólnie, że te dokumenty, jak nas informowała pani profesor Hager- Małecka, nie poszły jeszcze do Sejmu. No, nie zaniedbywaliśmy tego tematu w międzyczasie, one już poszły do Sejmu. W związku z tym myślę, że do przemyślenia, ale w tej chwili tak to na gorąco, po prostu zwrócenie się do komisji sejmowej, która musi dać opinię, zanim Sejm rozpatrzy to na forum ogólnym, musi uzyskać to opinię komisji sejmowej. Otóż proponowałbym tą drogą pójść. Po prostu poprzez komisję sejmową, korzystając również z tego, że tutaj pewne deklaracje pani profesor Hager-Małeckiej oraz pan poseł, jeśli się nie mylę, Markowicz, się deklarował, więc może taką drogą.</p>
<p>Natomiast prośba, bo chodzi o samą redakcję, żeby nam potem specjaliści znowu nie zarzucali, że coś tutaj nie tak to robimy. </p>
<p>Dziękuję.</p>
<p><em>Przewodniczący:</em></p>
<p>Ja rozumiem, że do tej sprawy wrócilibyśmy w czwartek. Panowie zrobicie rozeznanie jakie są możliwości i chcielibyśmy o tym mówić w ten czwartek.</p>
<p><em>Głos z sali:</em></p>
<p>Panie ministrze, my bazowaliśmy na tym, co powiedział pan minister wczoraj i pani profesor, że to nie jest jeszcze złożone i że można jeszcze te autopoprawki zrobić. Dlatego żeśmy to przekazali. Ale oczywiście, jeżeli to, rozumiemy, że strona rządowa musi się do tego ustosunkować, musi wziąć ekspertów. I my również jesteśmy gotowi bronić swojego stanowiska. I widzieliśmy to w ten sposób, że w przyszłym tygodniu na ten temat eksperci sobie porozmawiają.</p>
<p>Z tym, że panie ministrze, my mamy, dowiedzieliśmy się dzisiaj, że rząd bardzo sprawnie, że Sejm już dostał, no więc, żeby szybko to zrobić, więc zrobiliśmy to w punktach. Mamy jeszcze punkty, które ewentualnie byśmy dopracowali i je dołożyli. Dobrze? Ale to też w środę. Czy w czwartek, dobrze? Dziękuję bardzo.</p>
<p><em>Przewodniczący:</em></p>
<p>Proszę państwa, rozumiem, że tę sprawę mamy załatwioną. Rozumiem, że dobiegamy do końca naszych obrad dnia dzisiejszego. Czy państwo macie jakąś sprawę, która byłaby konieczna do omówienia? Jeżeli nie, to w takim razie zapraszam na czwartkowe i piątkowe obrady. Jest taka nasza cicha nadzieja, że może to by już były dwa ostatnie dni. Spotykalibyśmy się normalnie o godzinie 10-tej trzydzieści minut w czwartek.</p>
<p>Dziękuję bardzo, zamykam posiedzenie.</p>
