<p>KORPUS= Obrady Okrągłego Stołu</p>
<p>ZESPÓŁ= Podzespół do spraw Środków Masowego Przekazu</p>
<p>TYTUŁ= STENOGRAM z szóstego posiedzenia Podzespołu do spraw Środków Masowego Przekazu</p>
<p>DATA= 22 marca 1989 r.</p>
<p>SYGNATURA= C9540/11</p>
<p>INW= 46058</p>
<p>TEKST=</p>
<p>Stenogram z obrad Podzespołu do spraw Środków Masowego Przekazu odbytych dnia 22 marca 1989 r.</p>
<p><em>Przewodniczący - Krzysztof Kozłowski</em>:</p>
<p>Witam wszystkich obecnych. Zgodnie z umową mnie przypada powitanie państwa i od razu pytanie - mamy przed sobą tekst komunikatu końcowego z Podzespołu Środków Masowego Przekazu. Jakie są propozycje drugiej strony na temat tego dokumentu?</p>
<p>Krótko mówiąc - podpisujemy zgodnie z tym co ustaliliśmy w piątek, czy też są inne jeszcze propozycje i uwagi?</p>
<p><em>Red. B. Jachacz</em>:</p>
<p>Panie przewodniczący, strona koalicyjno-rządowa z ogromną radością dzisiaj podpisałaby przekazanie owego sprawozdania zespołowi nadrzędnemu, tzn. zespołowi politycznemu, ponieważ strona koalicyjno-rządowa też myśli o nadchodzących świętach i nie myśli o tym, aby cały kwiecień spędzić na żmudnych negocjacjach. Je mam wrażenie, że powinniśmy dzisiaj dokonać przeglądu pracy komisji redakcyjnej, bowiem pamiętamy nasze ostatnie posiedzenie z ubiegłego piątku, które trwało 20 minut, a następnie za wolą obu stron postanowiliśmy kontynuować prace komisji redakcyjnej, która z natury rzeczy pracuje, pracowała w ograniczonym składzie. No, a dziś mamy możliwość spotkania się w składzie pełnego zespołu. A więc, aby zadośćuczynić demokracji, jesteśmy w stanie na sesji plenarnej zastanowić się w szczegółach nad wynikami pracy komisji redakcyjnej.</p>
<p>A tu nie ukrywam w tym gronie, ponieważ myślę, że osiągnęliśmy takie minimum szczerości, o które wspólnie apelowaliśmy pięć tygodni temu, że w ciągu ostatnich dni strona koalicyjno-rządowa w pełnym składzie swojej delegacji spotykała się, aby zastanowić się nad wynikami prac komisji redakcyjnej. I w wyniku tych spotkań, a także decyzji politycznych, będziemy jeszcze chcieli, w czasie tej, miejmy nadzieję - krótkiej dzisiejszej sesji plenarnej - panie przewodniczący zgłosić kilka propozycji uzupełnień redakcyjnych, kilka propozycji przeredagowań oraz kilka autopoprawek.</p>
<p><em>Przewodniczący</em>:</p>
<p>Rozumiem, że bawimy się od początku. Unieważniamy dotychczasowe wyniki pracy komisji redakcyjnej i zdanie po zdaniu redagujemy na nowo tekst. Nie powiem, żeby mnie to zachwycało, ale jeżeli panowie w momencie, kiedy dokument jest gotowy do podpisu wprowadzacie autopoprawki, przeredagowania, zmiany. Mimo, iż umówiliśmy się, że komisja będzie już tylko redagowała stylistycznie tekst, a nie merytorycznie, to ja poproszę o te poprawki, poproszę o przerwę. Spotkamy się za tydzień, przedstawimy nasze autopoprawki, nasze dopisy. My też potrafimy dopisywać, my też potrafimy zaostrzać tekst.</p>
<p>Ja chciałbym, żebyśmy się traktowali w tym gronie w miarę poważnie. Nie ukrywam, że na tym etapie torpedowanie dokumentu jest decyzją polityczną, której nie rozumiem.</p>
<p>Nie jest to absolutnie, proszę nie brać tego personalnie, cenię bardzo i podziwiam wręcz współprzewodniczącego za wolę doprowadzenia do maksymalnych uzgodnień, do zmian, wolt tego typu, że rozbieżności potrafił zamieniać w uzgodnienia. Bardzo to ceniłem, bardzo chcieliśmy iść w tym kierunku. Jeżeli okazuje się, że są przeszkody, to dobrze. Rozumiemy - sytuacja, uwarunkowania. Ale to nie my jesteśmy odpowiedzialni za taki wynik.</p>
<p>Stąd ja bym prosił o przekazanie, może najpierw krótkie zreferowanie o co chodzi, w jakim kierunku chcecie panowie to zmieniać. No i możemy podążyć do domu, a my się zastanowimy nad tym. I po świętach się spotkamy, porozmawiamy, powołany nową komisję. I zdanie po zdaniu będziemy analizować.</p>
<p>Po prostu - mówiąc najkrócej - została podważona jakaś wiarygodność. Sądziłem, że pewne sprawy mogą być niedociśnięte nawet na piśmie, tylko intencje wyrażone wystarczą, ażeby zaufać, że to porozumienie będzie miało jakiś sens i jakieś skutki.</p>
<p>No, ta sytuacja każe mi wątpić w ten stopień zaufania i wobec czego będziemy i my uściślać. Rzeczywiście wczoraj po południu dowiedzieliśmy się, że tekst jest pokreślony. Chciałbym prosić o te uwagi, o przedstawienie o co chodzi i z czego panowie się wycofujecie, co chcecie dopisać, co chcecie przeredagować.</p>
<p><em>                             </em>:</p>
<p>Nim przejdziemy do propozycji, o jakie prosi pan przewodniczący, to my mamy pytanie do współprzewodniczących komisji redakcyjnej. Ponieważ na ostatnim posiedzeniu przyjęto określoną koncepcję i miały być to zmiany stylistyczne, jak pamiętamy. W związku z tym tutaj się bardzo wiele zmieniło, a więc wobec tego jest podstawowe pytanie do współprzewodniczących komisji redakcyjnej - dlaczego ten tekst jest tak różny od tego, na co się po prostu wtedy zgodzono?</p>
<p><em>Ob. M. Iłowiecki</em>:</p>
<p>Wraz z panem Toeplitzem i jeszcze z panami to redagowaliśmy. Otóż moim zdaniem, poza właściwie jednym słowem merytorycznym nie ma tam ani jednej zmiany merytorycznej. Tam są tylko zmiany stylistyczne. Tyle, dziękuję.</p>
<p><em>Ob. K. T. Toeplitz</em>:</p>
<p>Jeżeli mogę w tej sytuacji jako drugi współprzewodniczący, to potwierdzam to co mówi pan Iłowiecki. Tekst, który dała komisja redakcyjna, uważając go za ostatecznie dopracowany, to jest ten tekst bez poprawek, który panowie wszyscy macie w ręku. Uważaliśmy, że w ten sposób kończymy zapisywanie, po prostu stylizowanie już przedyskutowanych poprawek.</p>
<p>Ja mogę tylko dodać od siebie, że w pierwszym moim wystąpieniu przy tym stole powiedziałem, że moja sytuacja tutaj jest komfortowa, to znaczy, że nie reprezentuję ani żadnego stronnictwa, ani żadnej partii, ani żadnej siły społecznej tylko samego siebie. I przystępując do tych negocjacji, siadając po tej stronie, założyłem sobie, że obowiązuje mnie jakby potrójna lojalność: lojalność wobec strony, po której usiadłem, lojalność wobec partnerów, których racje, argumenty, powinienem wysłuchać, uwzględniać i uważać za formułowane w dobrej wierze oraz lojalność wobec samego siebie, wobec swojego poglądu na to jak sobie wyobrażam system ładu informacyjnego w nowych warunkach.</p>
<p>Otóż jeśli o mnie chodzi, to może - być może - poza jednym słowem, które znalazło się, moim zdaniem, w tym protokole przez przeoczenie, uważam, że ten protokół, który złożyliśmy z panem Iłowieckim spełnia warunki tych trzech lojalności. Mówię o jednym słowie, ponieważ zdaje mi się, że na stronie piątej w pkt. k - wyraz „rozgłośni” dostał się po prostu przez przeoczenie, ponieważ sprawę rozgłośni przekazywaliśmy do ustawy o ładzie w eterze. To jest jedyna myśl, która mi po prostu przyszła do głowy później. Uważałem, że wpisaliśmy ją przez - no po prostu przez niedopatrzenie. To jest wszystko co mogę w tej sprawie powiedzieć.</p>
<p>Dziękuję.</p>
<p><em>                             </em>:</p>
<p>Może tylko dla rozładowania napięcia. Jedna uwaga jest tylko do tego potrzebna, co panowie przewodniczący powiedzieli. Jako członek tej komisji redakcyjnej chciałbym dodać, że dyskutując nawet stylistyczne poprawki do tego tekstu, który leży na stole, nie mieliśmy ani na chwilę wątpliwości, że ostateczna wersja będzie dziełem plenarnego posiedzenia tego stołu, a nie... ani przez moment też nie przypuszczałem, że może to być tekst przyjęty na dzisiejszym posiedzeniu bez dyskusji, bez dyskusji merytorycznej. Zatem, aby rozładować dramatyzm sytuacji chciałem przypomnieć, że w tym 4-osobowym zespole traktowaliśmy ciągle ten dokument jako projekt do ostatecznej weryfikacji. Tak chyba wszyscy czterej to rozumieliśmy również. Po prostu dla wyjaśnienia do końca tych spraw dyskusyjnych. Dziękuję.</p>
<p><em>Przewodniczący</em>:</p>
<p>Proszę bardzo - pan Tabkowski.</p>
<p><em>Ob. Sławomir Tabkowski:</em></p>
<p>Jeśli mogę zwrócić uwagę to rozpoczęliśmy nasze dzisiejsze spotkanie od propozycji ewentualnego zawieszenia obrad, przeniesienia ich na po świętach. Natomiast jeszcze wszyscy członkowie naszego zespołu nie zostali zapoznani z propozycjami tych zmian, autopoprawek itd.</p>
<p>Czyli niejako rozpoczynamy dyskusję nie jako o meritum sprawy, tylko o zupełnie czymś innym. W związku z tym po pierwsze proponowałbym, abyśmy nie nagrzewali wzajemnie atmosfery, tylko abyśmy po prostu mogli spokojnie tak jak czyniliśmy to przez dosyć długi okres czasu wzajemnie poinformować o tych propozycjach, jak też o państwa zgodzie, braku zgody itd.</p>
<p>Po drugie - żadnej mowy nie ma o tym, iż ma być to redagowanie nowego materiału. Przecież ten materiał, który mam przed sobą w olbrzymim stopniu jest nie ruszony. Pewne zmiany są takie czy inne, które być może, że jeszcze będą podlegały z tej czy z tamtej strony, również i dalszym naszym na przykład autopoprawkom czy państwa argumentom. Ale sądzę, że powinniśmy zachować jednak, tak jak zachowywaliśmy przez cały okres wzajemną możliwość dyskusji i wymiany zdań, a nie zamykać w taki kategoryczny sposób. Przecież w kategoryczny sposób moglibyśmy zamknąć dyskusję już po pierwszym, bądź też po drugim posiedzeniu.</p>
<p>Po trzecie - chciałbym powiedzieć, że jako osoba, która pracowała z panem Krzysztofem Protakiewiczem w zespole do spraw drugiego obiegu, miałem okazję ze strony państwa, trzykrotnie doznać pewnego rodzaju afrontu - jeśli mogę - używam tego w cudzysłowie, kiedy uzgodnienia w jeden dzień, na następny dzień przez stronę państwa były wycofywane. Wobec tego nie jest to nic nadzwyczajnego, nie jest to żadna reguła strony koalicyjno-rządowej. Są to po prostu negocjacje.</p>
<p>Po czwarte - z uwagi na to, że podstawowe kwestie, z tego co ja znam te poprawki, czy propozycje, podstawowe kwestie są nienaruszone, to byłaby tylko sprawa ewentualnie faktu, że 4-osobowa komisja przygotowała, a teraz zaczynamy dyskusję. Ale jeśliby tamta decyzja komisji, też 4-osobowej była ostateczna, to chciałbym zapytać - po co żeśmy się dzisiaj spotkali. Przecież chyba w sposób naturalny spotkaliśmy się, aby przedyskutować to co zespół redakcyjny przygotował. Tak samo zresztą, jak to było w sprawa drugiego obiegu.</p>
<p>Czyli ja, proszę mi wybaczyć, chciałbym uprzejmie zaapelować o to, aby w takiej atmosferze jak do chwili obecnej, abyśmy mogli w dniu dzisiejszym obradować i aby nie traktować spraw takich, że proponowana poprawka taka czy inna stanowi zachowanie niepoważne, czy wycofywanie, czy zaczynamy od początku. My niczego nie zaczynamy od początku, bo już to co do chwili obecnej zostało zrobione, jest olbrzymim niewątpliwie osiągnięciem.</p>
<p>I wobec tego może nie decydujmy - czy się mamy rozstać i spotkać za tydzień, czy za dwa tygodnie, tylko może wysłuchajmy tego, może wróćmy jednak do rozmowy. Chyba że po prostu propozycja tak kategoryczna przedstawiona przez państwa, ma stanowić liczący się element wymuszenia po prostu na stronie naszej, po prostu niemożliwość przedstawienia, czy też dyskusji proponowanych zmian.</p>
<p><em>Przewodniczący</em>:</p>
<p>Dziękuję bardzo. Nie chodzi o żadne wymuszenie. Chodzi po prostu o to, że jeżeli do uzgodnionego tekstu wprowadza się na tym etapie poprawki, to my też po prostu musimy siąść i zdanie po zdaniu przepatrzeć. Na tej samej zasadzie.</p>
<p>Prowadzimy dalej negocjacje, tylko zamiast je kończyć dzisiaj, kończymy je w bliżej nieokreślonym terminie. Przy tego rodzaju metodzie oczywiście będziemy je kontynuować. Nikt się z niczego nie wycofuje, poza wyrażeniem ubolewania z naszej strony, że pewien wkład pracy okazał się - być może - nieco zmarnowany.</p>
<p>Proszę o przedstawienie poprawek, czy autopoprawek, czy zmian, które proponujecie do tekstu, do projektu tekstu komunikatu końcowego, który mamy przed sobą.</p>
<p><em>                             </em>:</p>
<p>Panie Przewodniczący, Panie i Panowie! Nerwy oczywiście są złym doradcą.</p>
<p>A więc oczywiście, że spora część uczestników dzisiejszych obrad jest ogromnie przywiązana już do tez, ocen, a niekiedy słów. Wszak i przy mojej przytomności odbywała się niekiedy wielogodzinna dyskusja nad pojedynczym słowem. I jest dla mnie bardzo zrozumiałe i szanuję taką postawę, kiedy ludzie przywiązani do tych ustaleń, w gronach mniejszych, a przecież niestanowiących. I myślę, że przyznacie panie i panowie, że te grona, które do tej pory pracowały nad tekstami nie były ciałami stanowiącymi, były przez nas obdarzone zaufaniem. Natomiast nie miały tej mocy stanowiącej w sensie nadawania ostatecznego kształtu naszemu dokumentowi, z naszego zespołu.</p>
<p>Stąd zrozumiałe jest kiedy na sam dźwięk zapowiedź autopoprawek czy zmian, czy jakichś doredagowań mierzymy się wewnętrznie. Potrafię się wczuć w nastawienia strony solidarnościowo-opozycyjnej kiedy dowiaduje się przed godziną 9.00, a właściwie już wczoraj, że strona koalicyjno-rządowa zmierza do takich uzupełnień, bądź korekt. Z tym, że gwoli prawdzie, myślę, że ponieważ szczerość sobie ogromnie cenię, panowie nie zakwestionujecie tezy, iż materiały, które do tej pory były opracowywane miały i mają charakter jednak roboczy. No nie są dokumentem, który mamy wyłącznie przyjąć do wiadomości i rozstać się. Jeśliby tak rozumować, to wtedy nasze spotkanie byłoby bez sensu. To podpisaliby dokument czy sprawozdanie panowie Iłowiecki i Toeplitz, panowie Kozłowski i Jachacz, i wtedy niepotrzebne byłoby to spotkanie całego zespołu.</p>
<p>Oczywiście mamy trzy wyjścia przed sobą. Albo spróbować do upadłego - to znaczy wysłuchać owych propozycji strony koalicyjno-rządowej i się z nimi zmierzyć, po uznaniu, że są one nie do przyjęcia - zawiesić pracę naszego zespołu i spotkać się po świętach.</p>
<p>Albo spróbować osiągnąć dzisiaj porozumienie wierząc, że towarzyszyła nam cały czas i dobra wola, i chęć osiągnięcia tego porozumienia. No, pohukiwaniem i nerwami wiele tutaj nie zwojujemy.</p>
<p>A teraz przechodzę do zreferowania mandatu, który otrzymałem od delegacji koalicyjno-rządowej w ciągu ostatnich dni. Przy okazji dziękuję za dobre słowo pana przewodniczącego skierowane pod moim adresem.</p>
<p>Po pierwsze - myślę - czeka nas wspólne rozstrzygnięcie jaki ma być tytuł naszego materiału, a tego jeszcze w żadnej fazie naszych rozmów nie rozstrzygnęliśmy. Ja nie pamiętam gremium, grona, nawet małej grupki, która by się tym zajmowała, A jest to sprawa dla nas ważna - czy to będzie komunikat końcowy, czy protokół, czy sprawozdanie, czy dokument, czy ustalenia. Nic w tej chwili nie jest powiedziane na ten temat.</p>
<p>Chcemy prosić o wzięcie pod uwagę na pierwszej stronie w trzecim od końca akapicie możliwości uzupełnienia tego zdania, które brzmi: „Kontrolować władze w szerokim zakresie tego pojęcia oraz bronić swobód obywatelskich, interesów jednostki” uzupełnić o dwa słowa „społeczeństwa i państwa”.</p>
<p>Znamy państwa alergię na tle tych słów, dobrze wiemy. I nie chcemy być posądzani, broń panie Boże o to, że próbujemy państwa nakłonić do jakiejś „lojalki” czy czegoś tam jeszcze tego typu. Ale wydaje się nam, to znaczy mówię o stronie koalicyjno-rządowej, że bylibyśmy nie w porządku wobec tych wszystkich, którzy z kolei nam mandat dali. Ale myślę także, że wobec opinii publicznej, gdyby w naszej preambule, naszego zespołu, zabrakło tych słów.</p>
<p>Na stronie drugiej - w akapicie drugim - „Szanując to, że obie strony zamierzają swoją wizję ładu informacyjnego realizować, tj. zachowują prawo do realizacji własnej wizji nowego ładu informacyjnego” /na stronie drugiej, drugi akapit/.</p>
<p>Ja myślę, że to sformułowanie, ważne dla strony solidarnościowo-opozycyjnej, tak domniemam, ma wyrażać to czym się między innymi różniliśmy - filozofią podejścia. Ale ogromnie zależy nam na tym, szanując owo prawo do dążenia do własnej wizji, aby dopisać tam słowa „w ramach obowiązującego porządku prawnego”.</p>
<p>I znowu obawiam się, że panie i panowie zjeżycie się na te pięć słów dodatkowych: „w ramach obowiązującego porządku prawnego”.</p>
<p>Nam zależy bardzo na legalizmie i pragniemy wierzyć, że również państwo, skoro zakładacie ewolucyjną drogę rozwoju naszego kraju, przemian demokratycznych także możecie być skłonni przynajmniej do podjęcia dyskusji nad tym co rozumieć przez ramy obowiązującego porządku prawnego, jako warunki realizacji własnej wizji nowego ładu informacyjnego. Zarówno dziś jak i w przyszłości.</p>
<p>W każdym razie odczuwaliśmy, mówię to za siebie, w ciągu tych pięciu tygodni, iż państwo także bardzo pragniecie stać na gruncie prawa i poszanowania prawa. I myślę, że tej tezy, w tym środowisku dziennikarzy, ludzi prasy, trudno zakwestionować.</p>
<p>To znaczy panie Jacku, ten który obowiązuje i który będzie obowiązywał jutro. Na przykład po zmianie prawa prasowego, po zniesieniu cenzury, zawsze będzie obowiązywał jakiś porządek prawny. Myślę, że on się też będzie zmieniał, on też będzie ewoluował. I to wszystko na stronie drugiej.</p>
<p>Na stronie trzeciej - chcemy prosić o rozważenie czy w punkcie pierwszym wiersz trzeci słowa „ustalenie” nie zamienić słowem „propozycja”. Zaraza wytłumaczę się paniom i panom dlaczego przywiązujemy wagę do tej zmiany. Otóż w całym tym „podrozdzialiku”, numerowanym a/, b/, c/, d/ - użyliśmy świadomie, a może nieświadomie - z naszej strony nie przywiązywaliśmy takiej ogromnej wagi tutaj do słów. Używamy bardzo kategorycznych sformułowań: uchylenie, ustanowienie, ustalono, ustalono, ustalono, ustalono, uznano. Odczytałem pierwsze słowa w punktach a/, b/, c/, d/.</p>
<p>Wszystkie te punkciki, podpunkciki dotyczą zmian legislacyjnych, zmian prawa. Zmian, których wprowadzenia oczekujemy od Sejmu. Chcielibyśmy, aby najwyższa izba ustawodawcza w państwie potraktowała ów dokument tak kategorycznie, protokół czy sprawozdanie tak kategorycznie sformułowany jednak jako propozycję, a nie jako ustalenia wiążące tę najwyższą izbę ustawodawczą. Co nie zmienia w niczym sformułowań w punkcie a/, b/, c/, d/. Innymi słowy idzie o osłabienie wrażenia, że są to ustalenia, których...</p>
<p>A już mówiąc zupełnie wprost - dobrze panie i panowie wiecie, że i ta najwyższa izba byłaby gotowa bardziej przychylnym, życzliwym okiem spojrzeć na pakiety ustaw, które w tej chwili płyną do niej i które musi ona, czy ma ona w trybie pilnym, prawie awaryjnym, w ciągu niewielu tygodni jakie zostały jej do zakończenia kadencji rozpatrzeć.</p>
<p>Na stronie czwartej - w punkcie „j”, ostatnim. Chcemy prosić o rozważenie wprowadzenia poprawki wręcz formalnej. Ale naszym zdaniem oczywistej, którą przez gapiostwo bodaj nie została - wspólne gapiostwo - wniesiona do tej pory. Mianowicie - proponujemy, aby to zdanie brzmiało: „uznano, że organizacje redakcji oraz zakres działania określa statut albo regulamin redakcji, a jej linię programową określa wydawca”. Podkreślam, „a jej linię programową określa wydawca”.</p>
<p><em>                             </em>:</p>
<p>Czy można prosić o odczytanie raz jeszcze tego fragmentu?</p>
<p><em>                             </em>:</p>
<p>Uznano, że organizację redakcji /tu proponujemy skreślić/ oraz zakres działania określa statut albo regulamin redakcji, a jej linię programową określa wydawca. Jest tak na całym świecie.</p>
<p><em>                             </em>:</p>
<p>Ale zostaje „zakres działania określa statut lub regulamin” - to zostaje?</p>
<p><em>                             </em>:</p>
<p>Na stronie piątej nie zgłaszamy zmian.</p>
<p>Prosiłbym jeszcze może o komentarz kol. Brodzkiego do tej sprawy.</p>
<p>Panie przewodniczący, nie zgłaszamy zmian.</p>
<p>Do strony szóstej nie zgłaszamy.</p>
<p><em>                             </em>:</p>
<p>Do strony piątej.</p>
<p><em>                             </em>:</p>
<p>Do strony piątej i szóstej panie mecenasie nie zgłaszamy.</p>
<p>Do strony siódmej nie zgłaszamy.</p>
<p>Do strony ósmej nie zgłaszamy.</p>
<p>Do strony dziewiątej nie zgłaszamy.</p>
<p>Do strony dziewiątej i dziesiątej w połączeniu /aż się boję przedstawić, bo obawiam się, że spowoduje to hałas/.</p>
<p>Mianowicie zostałem zobowiązany do zaproponowania skrócenia pierwszego akapitu w rozdziale piątym dotyczącym papieru /strona dziewiąta z przeniesieniem na stronę dziesiątą do zaproponowania skrócenia tego akapitu do jednego zdania, że strony krytycznie oceniły obecny stan produkcji papieru i przemysłu poligraficznego. I następnie strony opowiadają się za pełnym urynkowieniem obrotu papierem.</p>
<p>I tu panie przewodniczący kreślimy - od jednocześnie... - do produkcji papieru.</p>
<p>W tym punkcie pierwszym chcemy zaproponować. I myślę osobiście, że nie będzie to sporne, aby ostatnie zdanie w tym punkcie uzupełnić sformułowaniem „przez subwencjonowanie produkcji finalnej”.</p>
<p><em>Ob. M. Król</em>:</p>
<p>Gdyby pan zechciał przeczytać zdanie.</p>
<p><em>                             </em>:</p>
<p>Bardzo proszę panie Marcinie - aby w przyszłości uniknąć negatywnych następstw komercjalizacji, zwłaszcza przy głębokim niedoborze papieru, należy chronić sfery i systemy wartości szczególnie ważne dla kultury narodowej i edukacji oraz niezbędne dla funkcjonowania państwa.</p>
<p>Jak pamiętacie państwo z komisji redakcyjnej, nad tym zdaniem męczyliśmy się przez godzinę czy półtorej. Chcemy zaproponować uzupełnienie tego zdania o cztery słowa: „przez subwencjonowanie produkcji finalnej”.</p>
<p><em>                             </em>:</p>
<p>Na końcu rozumiem.</p>
<p><em>                             </em>:</p>
<p>Tak - przez subwencjonowanie produkcji finalnej.</p>
<p>Na stronie jedenastej chcemy prosić o rozważenie w akapicie drugim poprawki oczywistej w naszym rozumieniu. I znów przypomnę, że o ten punkt toczyła się bardzo gorąca kłótnia w piątek, zwłaszcza między mną i panem Kofmanem, chociaż nie tylko.</p>
<p>Byliśmy w sumie zgodni co do potrzeby wyrażenia naszego stosunku jeśli chodzi o nowo powstające wydawnictwa, drukarnie, firmy poligraficzne, co do potrzeby wyrażenia jakiejś naszej deklaracji w sprawach statusu i warunków powstawania i pracy tego wszystkiego co uzupełnia nasze moce poligraficzne.</p>
<p>Chcemy zaproponować, aby końcówka tej myśli brzmiała: „jeśli spełniają funkcje istotne dla społeczeństwa i kultury narodowej”. Koniec tego akapitu.</p>
<p>Powtórzę raz jeszcze - „jeśli spełniają funkcje istotne dla społeczeństwa i kultury narodowej”.</p>
<p>Aby wyjaśnić w gruncie rzeczy tę formalną redakcyjną poprawkę - sądzimy, że uzyskamy wsparcie czy zrozumienie strony koalicyjno-rządowej dla myśli, że owe obniżania podatków preferencje czy ulgi, poparcie dla wydawnictw, drukarni itd. w tym nowo zakładanych, powinno dotyczyć tych, którzy pomnażają dobra kultury.</p>
<p><em>Ob. M. Iłowiecki</em>:</p>
<p>To znaczy, że to ostatnie zdanie wypada.</p>
<p><em>                             </em>:</p>
<p>Panie Macieju, zamiast z racji ich społecznego znaczenia i funkcji spełnianych w kulturze narodowej, to - jeśli spełniają funkcje istotne dla społeczeństwa i kultury narodowej.</p>
<p><em>                             </em>:</p>
<p>To znaczy skreślamy tamto...</p>
<p><em>                             </em>:</p>
<p>Tak, jeśli spełniają funkcje istotne dla społeczeństwa i kultury narodowej.</p>
<p>Chciałbym prosić, ażebyście państwo przy tej zmianie, którą traktujemy naprawdę jako redakcyjną nie węszyli, czy nie upatrywali żadnego podstępu, ponieważ mamy świadomość w każdym razie w naszym gronie, że komercjalizacja, której się tak bardzo boimy na rynku prasowo-wydawniczym przyniesie nam utworki, czy producentów, czy wydawców, których trudno by zaliczyć do tych spełniających społecznie użyteczne czy powiedzmy ważne dla kultury narodowej funkcje.</p>
<p>Na tejże stronie - chciałem poinformować o treści zapisu rozbieżności. Mianowicie...</p>
<p><em>                             </em>:</p>
<p>To w tym pustym miejscu trzeba zapisać. Tu jest puste miejsce zostawione na tę rozbieżność.</p>
<p><em>                             </em>:</p>
<p>Tak - strona koalicyjno-rządowa uważa, że każdy wydawca jest niezależny i nikt z zewnątrz nie ma prawa ingerować w jego zgodne z prawem poczynania oraz struktury.</p>
<p>Powtórzę: strona koalicyjno-rządowa uważa, że każdy wydawca jest niezależny i nikt z zewnątrz nie ma prawa ingerować w jego zgodne z prawem poczynania oraz struktury.</p>
<p><em>                             </em>:</p>
<p>Poprosimy to jeszcze raz...</p>
<p><em>                             </em>:</p>
<p>Strona koalicyjno-rządowa uważa, że każdy wydawca jest niezależny i nikt z zewnątrz nie ma prawa ingerować w jego zgodne z prawem poczynania oraz struktury.</p>
<p>No, mówiąc wprost, szanowni państwo, jest to odpowiedź na waszą ocenę monopolistycznego stanu w RSW. Taka jest odpowiedź strony koalicyjno-rządowej.</p>
<p>Jeśli potraktujemy to jako odpowiedź, to wtedy panie przewodniczący proponuję żebyśmy po...</p>
<p><em>                             </em>:</p>
<p>Gdzie chcecie to umieścić, to jest wasza decyzja.</p>
<p><em>                             </em>:</p>
<p>Jeśli chodzi o rozdział szósty w punkcie pierwszym chcemy zaproponować wyłącznie redakcyjną poprawkę. A mianowicie - następujące brzmienie.</p>
<p>Strony zgadzają się na wprowadzenie na antenę radia i telewizji programów autorskich - teraz uwaga - przeniesienie z następnej strony - osób /przepraszam bardzo/ - programów autorskich w nawiasie - na zasadzie umowy o dzieło - koniec nawiasu. Osób wspólnego zaufania, proponowanych przez stronę opozycyjno-solidarnościową. To jest z tej następnej strony. I tutaj kropka.</p>
<p>Programy te mogą mieć zróżnicowaną formę /i dalej jak w treści/ - o wymiarze co najmniej 30 minut w telewizji, 60 minut w radio - raz w tygodniu w dobrym czasie antenowym.</p>
<p>W istocie jest tu tylko...</p>
<p>/Głos z sali: Bardzo prosimy o powtórzenie/.</p>
<p>Proszę bardzo - strony zgadzają się na wprowadzenie na antenę radia i telewizji programów autorskich /na zasadzie umowy o dzieło/ osób wspólnego zaufania proponowanych przez stronę opozycyjno-solidarnościową.</p>
<p>Jak zauważyliście doszedł nawias, a w nim na zasadzie umowy o dzieło.</p>
<p>/Głos z sali na wyciszeniu/.</p>
<p>Nie, stronę opozycyjno-solidarnościową.</p>
<p><em>                             </em>:</p>
<p>Tak, a teraz formy i wymiar tych programów.</p>
<p><em>                             </em>:</p>
<p>Programy te mogą mieć zróżnicowaną formę i dalej - jak w tekście - w wymiarze co najmniej 30 minut w telewizji, 60 minut w Polskim Radio, raz w tygodniu, w dobrym czasie antenowym. /Kropka/.</p>
<p>I w następnym zdaniu - podobne rozwiązania mogą dotyczyć innych organizacji politycznych. Zwracamy się z propozycją, prośbą do rozważenia o uzupełnienie o jedno słowo, ale bardzo ważne dla strony koalicyjno-rządowej - organizacji politycznych związkowych, społecznych i wyznaniowych. O słowo politycznych związkowych.</p>
<p><em>                             </em>:</p>
<p>Co to zmienia?</p>
<p><em>                             </em>:</p>
<p>Na stronie trzynastej w pkt 5 chcemy zaproponować rozważenie wspólne usunięcia zakończenia pierwszego akapitu. Ostatniego akapitu z ostatniego zdania lub gruntownego jego przeredagowania.</p>
<p><em>Ob. T. Mazowiecki</em>:</p>
<p>Jak brzmi to zakończenie?</p>
<p><em>                             </em>:</p>
<p>Strony zadeklarowały potrzebę - aż do komisji kolaudacyjnych.</p>
<p><em>                             </em>:</p>
<p>To znaczy po „rozpatrzeniu” jest kropka i koniec akapitu.</p>
<p><em>                             </em>:</p>
<p>Do strony czternastej nie zgłaszamy uwag.</p>
<p>Strona piętnasta.</p>
<p><em>                             </em>:</p>
<p>/Głos z sali na wyciszeniu/.</p>
<p><em>                             </em>:</p>
<p>Tak, oczywiste. Trzeba chyba w pełni - w telewizji.</p>
<p>Na stronie piętnastej jak wiadomo panie i panowie, tu jesteśmy winni stanowisko, czy rozbieżność strony koalicyjno-rządowej. Nie wiem czy tekst tej naszej rozbieżności, bo tak to można nazwać - został rozdany.</p>
<p>Nie został. Ale pozwolicie państwo, że odczytam ten tekst:</p>
<p>„Strona koalicyjno-rządowa stoi zdecydowanie na stanowisku integralności prawno-organizacyjnej Komitetu do spraw Radia i Telewizji, jako instytucji państwowej pozostającej pod administracją rządu”.</p>
<p>Panie Marcinie, kończyliśmy nasze spotkanie komisji redakcyjnej takim upoważnieniem, że strony zachowują prawo do sformułowania tekstów rozbieżności dla siebie.</p>
<p><em>                             </em>:</p>
<p>Przepraszam bardzo chciałbym zrozumieć - zamiast strony piętnastej proponuje się?</p>
<p><em>                             </em>:</p>
<p>Proponujemy tę nową stronę piętnastą jako ostateczną naszą propozycję tekstu rozbieżności.</p>
<p><em>                             </em>:</p>
<p>Tak, rozumiem.</p>
<p><em>                             </em>:</p>
<p>I brzmiałoby to tak: „strona koalicyjno-rządowa stoi zdecydowanie na stanowisku integralności prawno-organizacyjnej Komitetu do spraw Radia i Telewizji, jako instytucji pozostającej pod administracją rządu.</p>
<p>Strona koalicyjno-rządowa uważa jednocześnie, że na radiu i telewizji spoczywa obowiązek służby społecznej polegającej na tworzeniu reprezentującego jak najwyższy poziom programu, przy stałej trosce o zaspokojenie potrzeb całego pluralistycznego społeczeństwa.</p>
<p>Strona koalicyjno-rządowa uważa, że zarówno w programie radiowym, jak i telewizyjnym więcej miejsca należy poświęcić tematyce związkowej i religijnej, a także problemom mniejszości narodowych i ich niepowtarzalnej kulturze, obyczajom, przejawom życia organizacyjnego.</p>
<p>Strona koalicyjno-rządowa uważa również, że Komitet do spraw Radia i Telewizji w porozumieniu z Sejmem powinien przystąpić do organizowania transmisji z posiedzeń parlamentu w porozumieniu z Konferencją Polskiej Rady Ekumenicznej oraz Konferencją Episkopatu Polski powinien przystąpić do organizowania transmisji telewizyjnych nabożeństw.</p>
<p>Strona koalicyjno-rządowa uważa, że mogą być przyjmowane do emisji w Komitecie do spraw Radia i Telewizji na zasadzie umowy kupna - sprzedaży programy audio-wizualne tworzone poza Komitetem, przez niezależnych producentów.</p>
<p>Strona koalicyjno-rządowa stwierdza, że istnieją warunki uruchomienia programu III Telewizji Polskiej oraz programu V Krajowego Polskiego Radia, stanowiących integralną część Komitetu do spraw Radia i Telewizji, które głównie służyłyby przedstawianiu problemów i stanowisk związków, stowarzyszeń, organizacji, kościołów i innych podmiotów pluralistycznego życia społeczno-politycznego.</p>
<p>To jest strona piętnasta.</p>
<p>Strona szesnasta, która jest zaznaczeniem stanowiska ZSL i SD w sprawach radia i telewizji, pozostaje bez zmian.</p>
<p>Strona siedemnasta. Zostałem zobowiązany do zaproponowania nowej wersji strony siedemnastej, zresztą w duchu bardzo długiej dyskusji, jaką w tej kwestii toczymy od pięciu tygodni z myślą o ustosunkowaniu się naszego podzespołu do bardzo bolesnego problemu dla obu stron, jakim była weryfikacja dziennikarzy w 1982 r. A więc kwestia naprawiania indywidualnych krzywd, jakie wynikały z tytułu wypaczeń stanu wojennego i owej weryfikacji.</p>
<p>Jak pamiętacie panie i panowie, uznaliśmy wspólnie, że sprawa ta przerasta kompetencje polityczne, możliwości naszego podzespołu. A ponieważ wiąże się z kwestiami poruszanymi na wielu innych „stolikach”, uznaliśmy wspólnie, że należą ją przekazać do rozpatrzenia zespołowi nadrzędnemu, czyli Zespołowi do spraw Reform Politycznych.</p>
<p>W świetle tej wspólnej konstatacji chcemy się zwrócić, a właściwie zwracamy się o uchylenie pierwszego akapitu w tym rozdziale.</p>
<p><em>                             </em>:</p>
<p>To znaczy dokładnie?</p>
<p><em>                             </em>:</p>
<p>Od „strony uważają za konieczne” do końca akapitu.</p>
<p><em>Ob . T. Mazowiecki</em>:</p>
<p>A co z drugim akapitem w takim razie, który wisi w powietrzu?</p>
<p><em>                             </em>:</p>
<p>Mówię o pierwszym akapicie.</p>
<p><em>Ob. T. Mazowiecki</em>:</p>
<p>Ponieważ sprawa ta, jaka sprawa?</p>
<p><em>                             </em>:</p>
<p>Ponieważ sprawa weryfikacji dziennikarzy... jest częścią szerszego zagadnienia /zamiast ta/ jest częścią szerszego zagadnienia, Podzespół do spraw Środków Masowego Przekazu przesyła ją do rozpatrzenia Zespołowi do spraw Reform Politycznych.</p>
<p>Jak dochodzą do nas słuchy, przy wielu podzespołach a także i w zespołach, pracuje się bardzo intensywnie nad formułami politycznymi, które by ujmowały i w kategoriach politycznych, moralnych i prawnych kwestie zadośćuczynienia temu co nazywam wypaczeniami stanu wojennego.</p>
<p><em>                             </em>:</p>
<p>Czy to już wszystko?</p>
<p><em>                             </em>:</p>
<p>Nie, jeszcze nie. Ale zbliżam się do końca.</p>
<p><em>Ob. M. Król</em>:</p>
<p>Nie mam w ogóle strony osiemnastej.</p>
<p><em>                             </em>:</p>
<p>Zaraz do tego dojdę panie Marcinie. Chcemy zaproponować, aby także akapit trzeci, które określa naszą wspólną deklarację co do braku przyzwolenia dla karania poglądów politycznych, prześladowania poglądów - umiejscowić w rozdziale „Etyka zawodowa”.</p>
<p>Jest na tejże stronie bardzo jednoznacznie i wyraźnie zaznaczone stanowisko strony solidarnościowo-opozycyjnej w sprawie weryfikacji. Jednoznacznie i mocno. Iż była weryfikacja formą karania za poglądy polityczne i jako taka była niemoralna i powinna zostać potępiona - jednoznacznie i mocne.</p>
<p>I jak rozumiem, a tak rozumiałem od początku, określające, czy będące częścią tożsamości strony koalicyjno-rządowej w tej kwestii. Chcemy zapoznać państwa ze stanowiskiem strony koalicyjno-rządowej w tejże kwestii tzn. z rozbieżnością strony koalicyjno-rządowej. Brzmiałaby ona następująco:</p>
<p>„Strona koalicyjno-rządowa uważa, że w czasie weryfikacji dziennikarzy mogły być podjęte nietrafne, decyzje nietrafne, nieuzasadnione lub błędne. Gotowa jest dać zadośćuczynienie w tych indywidualnych przypadkach. Oświadcza równocześnie, że to czy ktoś był czy nie był zweryfikowany nie waży na dzisiejszych decyzjach personalnych.</p>
<p>I wreszcie strona ostatnia. Szanowni państwo, ja nie mam wytłumaczenia dlaczego zabrakło panu Krzysztofowi i panu Maciejowi strony osiemnastej.</p>
<p>/Głosy z sali: Nikt z nas nie ma, w ogóle w tym dokumencie nie ma/.</p>
<p>Szanowni panowie, no nie przyjmuję do wiadomości, ponieważ ja w tekście roboczym z ubiegłego piątku mam ten rozdział VIII.</p>
<p><em>                             </em>:</p>
<p>W roboczych tekstach to my mamy. Ale nie mamy w tym tekście ostatecznym.</p>
<p>I to była strona najmniej kontrowersyjna w dodatku.</p>
<p><em>                             </em>:</p>
<p>Ja myślę, że nie będziemy obarczać odpowiedzialnością czwórki naszych panów. I jesteśmy w stanie tę akurat mało kolizyjną stronę odszukać i włączyć z tekstu roboczego nawet, do tekstu, nad którym się w tej chwili biedzimy. I nie czyniłbym z tego proceduralnej kwestii, bo chyba nie ma żadnego powodu do tego.</p>
<p><em>                             </em>:</p>
<p>Ale może wobec tego trzeba przeczytać te poprawki, które żeśmy z panem Toeplitzem i z panem Łoziński, panem Kofmanem...</p>
<p><em>                             </em>:</p>
<p>Tak panie redaktorze, już do tego przechodzę. Może w całości pozwolę sobie odczytać całą tę stronę z braku jej tekstu przed panami. Rozdz. VIII brzmiałby: „Strony wyrażają przekonanie, że w nowym, mającym powstać wielopodmiotowym systemie komunikacji społecznej, tym bardziej stanowczo przestrzegane być muszą zasady wzajemnego poszanowania”. Było tam słowo lojalności, jak pamiętacie - usunęliśmy słowo lojalności wspólnie.</p>
<p>A więc muszą być przestrzegane zasady wzajemnego poszanowania.</p>
<p>„Dążenia do wysokiego poziomu kultury politycznej i wolnej od wrogości, nienawiści, uprzedzeń narodowościowych, religijnych czy grupowych, przy równoczesnym zachowaniu własnej tożsamości politycznej, światopoglądowej i społecznej przez poszczególne siły pluralistycznego układu społecznego”.</p>
<p><em>                             </em>:</p>
<p>Społeczeństwa - zamiast układu.</p>
<p><em>                             </em>:</p>
<p>Społeczeństwa. Następny akapit: „Strony przeciwstawiają się stanowczo...</p>
<p><em>                             </em>:</p>
<p>Jeśli - ...jakie zrobiliśmy przy ostatniej wersji to proponowaliśmy ten akapit jako najbardziej deklaratywny, jak gdyby taki intencjonalno-etyczny, przenieść na sam koniec.</p>
<p><em>                             </em>:</p>
<p>Ten trzeci?</p>
<p><em>                             </em>:</p>
<p>Ten, który pan czytał teraz, żeby kończył cały ten dokument. Natomiast zaczynałoby się - strony przeciwstawiają się stanowczo - to byłby pierwszy.</p>
<p>Drugi akapit - strony zgodnie uważają.</p>
<p>I wreszcie trzeci - to miałby być ten, który pan w tej chwili odczytał. Tak proponowaliśmy po prostu jakby ze względu na taki deklaratywny.</p>
<p>Jeśli chodzi o akapit drugi - czyli byłby to akapit pierwszy: Strony przeciwstawiają się stanowczo wszelkim proponujemy jedno słowo dodać „pozaprawnym”, co wydaje się być...</p>
<p><em>Ob. Adam Michnik</em>:</p>
<p>Cóż to tajemnica zawodowa?</p>
<p><em>                             </em>:</p>
<p>Panie Adamie, nie wybroni pan słowa „pozaprawnym”, chociaż rzeczywiście to jest spór o słowo. W moim przekonaniu chroniona jest prawnie, czy tajemnica wojskowa, czy gospodarcza.</p>
<p>I tak „pozaprawnym próbom ograniczania dostępu dziennikarzy do źródeł informacji” oraz dostępu do zdarzeń publicznych mających znaczenie dla wykonywanego przez nich zawodu. Profil pisma, orientacja polityczna i światopoglądowa nie będą powodem do żadnych ograniczeń w tej mierze.</p>
<p><em>                             </em>:</p>
<p>Przepraszam, ale może ja od razu przeczytam wersję stylistycznie zmienioną. Ostatnie zdanie: „Profil, orientacja polityczna i światopoglądowa pisma lub innego publikatora nie mogą być powodem stosowania ograniczeń w tej mierze.</p>
<p>Była przecież znowu półgodzinna dyskusja dlaczego musi być rozróżnienie między pismem a innym. Możecie użyć innego słowa zamiast publikator, ale nie znaleźliśmy innego.</p>
<p><em>                             </em>:</p>
<p>I chcemy zaproponować, aby na zakończenie tego akapitu skonsumować zawartość myśli tej ze strony siedemnastej. Mianowicie - „jednocześnie strony uważają, że nigdy i w żadnych okolicznościach pracownicy środków masowego przekazu nie mogą być karani za poglądy polityczne.</p>
<p><em>                             </em>:</p>
<p>Ta wersja się różni.</p>
<p><em>                             </em>:</p>
<p>Jednocześnie strony uważają, że nigdy i w żadnych okolicznościach pracownicy środków masowego przekazu nie mogą być karani za poglądy polityczne.</p>
<p>Oczywiście - pan przewodniczący ma rację, różni się. Ponieważ nie stawiamy tutaj wymogu, aby miarodajne czynniki uroczyście i święcie obwieściły Polsce i światu, że nigdy i w żadnych okolicznościach nie będą dziennikarze, czy pracownicy środków masowego przekazu.</p>
<p>Jeszcze raz powtarzam. „Jednocześnie strony uważają, że nigdy i w żadnych okolicznościach pracownicy środków masowego przekazu nie mogą być karani za poglądy polityczne”.</p>
<p><em>                             </em>:</p>
<p>Tak, tylko że pan tak uważa, a miarodajne czynniki nie.</p>
<p><em>                             </em>:</p>
<p>Nie, panie Jacku ja uważam za siebie po prostu. Uważam, że to jest deklaracja, pod którą muszę i powinienem się podpisać.</p>
<p>Panie przewodniczący, zakończyłem referowanie.</p>
<p>Przepraszam, jeszcze jedno - ostatni akapit jest bez zmian. Pozwolę sobie jeszcze przypomnieć jego brzmienie:</p>
<p>„Strony zgodnie uważają, że korzystanie z prawa do repliki i sprostowań powinno być wzajemne, domagają się od partnerów prostowania informacji podawanych przez nich od krajowych i zagranicznych środków przekazu, w tym wszystkich rozgłośni polskojęzycznych. Jeśli są to informacje nieprawdziwe, a firmowane przez organizacje, związki lub ich działaczy. Jeżeli krajowe lub zagraniczne środki przekazu nie będą sprostowań zamieszczać, należy umieszczać te sprostowania w analogicznych krajowych lub zagranicznych środkach przekazu”.</p>
<p>Panie przewodniczący, zreferowałem wszystko co miałem do zreferowania. Chciałbym prosić, aby panowie w swoim sumieniu rozważyli ciężar gatunkowy i jego znaczenie tych proponowanych zmian, uzupełnień, poprawek redakcyjnych, a także autopoprawek merytorycznych. Abyśmy... Może w tym celu byłaby niezbędna przerwa. Może jednak podjęlibyśmy trud dojścia i osiągnięcia do kompromisu i osiągnięcia go w dniu dzisiejszym.</p>
<p><em>                             </em>:</p>
<p>Ja proszę w takim razie o przerwę 20-minutową. Nie wydaje mi się wysłuchawszy tego, żeby dzisiaj można było ustosunkować się do tych wszystkich autopoprawek, żeby to było wykonalne. Tym bardziej, że to nas zmusza do propozycji pewnych innych przeredagowań, co jest oczywiste w tych warunkach.</p>
<p>Jeżeli zebrani nie mieliby nic przeciwko temu i pan współprzewodniczący, proponowałbym spotkać się tutaj o godzinie 10.40.</p>
<p></p>
<p>/Przerwa/.</p>
<p></p>
<p><em>Przewodniczący</em>:</p>
<p>Proszę o zajęcie miejsc. Przez minutę będziemy filmowani proszę o miły wyraz twarzy.</p>
<p>Proszę państwa, przepraszam za opóźnienie, ale dyskusja wewnętrzna nam się nieco przeciągnęła. Krótko chciałbym zreferować stanowisko strony opozycyjno-solidarnościowej wobec zgłoszonych zmian w tekście.</p>
<p>Oczywiście tytuł tego tekstu jest do uzgodnienia. Nie mamy tutaj żadnych oporów, może być to komunikat, rzeczywiście ta sprawa nie była do tej pory rozstrzygnięta i możemy ją rozstrzygnąć. To jest po prostu rzecz, którą można zrobić natychmiast, szybko i sprawnie.</p>
<p>Jeśli chodzi o dalsze sprawy:</p>
<p>W stosunku do pierwszej poprawki na stronie pierwszej „interesów jednostki i społeczeństwa” - tu się zgadzamy z państwem. Kontrolować władzę, a jednocześnie zabiegać - wydaje mi się, że ten punkt jest dość karkołomny - jeżeli włączymy tu i państwo. Interesy jednostki i społeczeństwa - na to oczywiście się godzimy.</p>
<p>Na stronie drugiej - „w ramach obowiązującego porządku prawnego”. Dla nas jest to sprawa pewnego poczucia - mówiąc górnolotnie - godności. Oczywistą jest rzeczą, że należy przestrzegać porządku prawnego w państwie. Natomiast zmuszanie nas do deklaracji tego rodzaju przy każdej okazji, uważamy za małą przesadę. Jeżeli panowie by się upierali przy tym dodatku, to my proponujemy skreślenie całego akapitu. Natomiast nie możemy przy każdej okazji deklarować, że będziemy działać zgodnie z prawem.</p>
<p>Punkt pierwszy - w świetle tego co usłyszeliśmy, wymaga przeredagowania. To jest na stronie trzeciej /?/ „Strony uznają, że po zarejestrowaniu...”</p>
<p>Rzecz polega na tym, że nastąpił mimo wszystko pewien kryzys zaufania w świetle autopoprawek strony rządowej. I w tej sytuacji jesteśmy zmuszeni po prostu ten rozdzialik uściślić. Jeżeli panowie przeredagowujecie i proponujecie przeredagowania, to my w takim razie nie możemy zgodzić się na to, że przewidzi się pewną ilość papieru. Nie, to w takim razie pan min. Kwaśniewski zgodnie z umową poda tony, i my tu będziemy wpisywać co komu w tym roku, ile. Po prostu musimy w tym miejscu stwierdzić jaka ilość papieru, ponieważ przestaję wierzyć w sformułowania o dobrej woli i intencjach.</p>
<p>Ponadto w świetle tego co pan Rydygier zadeklarował na łamach „Polityki”, że nie wpuści do warszawskich drukarni tygodnika „Solidarność” jesteśmy zmuszeni prosić o zobowiązanie, że dziennik niezależny będzie wydawany i drukowany na terenie m. st. Warszawy. Nie możemy też sobie wyobrazić tego. Możemy dyskutować sprawy tygodnika, jeżeli tygodnik jest wyobrażalną sprawą druku gdzie indziej, aczkolwiek też jest to rodzaj dyskryminacji. Natomiast jeżeli chodzi o dziennik, w ogóle nie ma o czym mówić. Wydawało się to nam jasne i oczywiste. Ponieważ pan Rydygier twierdzi, że nie wpuści, wobec czego będziemy zmuszeni domagać się tutaj wyraźnego stwierdzenia, że będzie to możliwe.</p>
<p>Również w świetle tego, co państwo zadeklarowaliście, w rozbieżności, że nie możemy ingerować w struktury RSW „Prasa”, musimy domagać się deklaracji, że RSW „Prasa” nie tylko będzie drukować na terenie Warszawy dziennik, ale weźmie prasę łącznie z dziennikiem, prasę opozycyjną do kolportażu.</p>
<p>To są po prostu konsekwencje stanowiska zajętego raz przez pana Rydygiera, dwa przez wpisaną rozbieżność na temat tego, że nic nam do RSW „Prasy”. Otóż jest, dopóki jest monopolistą, jeżeli chodzi o drukarnie, i kolportaż, jest nam do tego i będziemy musieli w tej sytuacji domagać się przeredagowania tego rozdzialiku.</p>
<p>I rozdział pierwszy w nowej wersji zostanie przedstawiony stronie rządowo-koalicyjnej.</p>
<p>Na stronie trzeciej nie widzimy żadnego powodu, żeby zamieniać słowo „ustalenia” na „propozycje”. Są to ustalenia naszego Zespołu. Otóż to nie są propozycje tutaj sobie wymieniane wzajemnie, tylko to są oczywiście ustalenia. Przecież cały pakiet ustaleń „okrągłego stołu” jest propozycją pod adresem Sejmu, ale myśmy ustalili, że takie stanowisko zajmujemy. Natomiast nie widzę żadnej niezgodności... Oczywistą jest rzeczą, że nie jesteśmy izbą władzy ustawodawczej, która decyduje. Natomiast ustaliliśmy i to słowo prosimy, żeby zostało zachowane.</p>
<p>Na stronie czwartej jest tutaj poprawka dotycząca linii programowej, którą określa wydawca. Otóż z chwilą - znów wracam do monopolistycznych struktur, do których nie wolno nam się mieszać - jak stwierdziliście w swojej rozbieżności. Otóż w tych warunkach nie możemy się zgodzić, że monopolistyczny, jeżeli chodzi o prasę codzienną z całą pewnością, wydawca ma prawo ustalać - ponieważ jest to oddanie w ręce wyłącznie partii linii programowej wszystkich przynajmniej dzienników, czy prawie wszystkich dzienników, bo dziewięćdziesiąt parę procent. W tych warunkach nie możemy na ten zapis przystać.</p>
<p>W przypadku pluralizmu, wielości wydawców, możliwości wyboru - tak, oczywiście. Natomiast w sytuacji monopolistycznej na to przystać nie możemy. Możemy, co najwyżej przystać, że linię programową określa redaktor naczelny. Natomiast wydawca kiedy pisma będą mogły wybierać między wydawcami czy zespoły redakcyjne. A takiej możliwości na razie nie ma.</p>
<p>Na stronie dziewiątej ta nasza autopoprawka w punkcie: „Strona solidarnościowo-opozycyjna uważa, że do chwili osiągnięcia warunków umożliwiających normalne funkcjonowanie publikacji, represje karne i administracyjne powinny być zastąpione walką polityczną...”. I teraz w zdaniu: „Jednocześnie strona opozycyjno-solidarnościowa /to jest w połowie strony/ uważa, że w publikacjach kreślimy słowo „tych”, nie powinno się nawoływać do używania przemocy w jakichkolwiek celach, w tym politycznych”.</p>
<p>Po prostu zgłaszamy usunięcie słowa „tych”. Nie ukrywamy, że byłaby to jednostronna deklaracja z naszej strony. Natomiast dopuszczalibyśmy możliwość nawoływania do przemocy w innych, nie naszych pismach. Otóż chcemy tego uniknąć.</p>
<p>Sprawa rozdziału V /dół strony dziewiątej/. No, proszę szanownej strony koalicyjno-rządowej, zostawienie słów „strony krytycznie oceniły obecny stan produkcji papieru i przemysłu poligraficznego” /kropka/ jest nie do przyjęcia ze względów na to, że to ośmiesza, no przynajmniej nas ośmiesza to zdanie. To tak nie można. To po to kilka tygodni dyskutujemy, żeby dowiedzieć się, że oceniły krytycznie. No to prasa ostatecznie pisze od miesięcy o tym. I nagle „okrągły stół” doszedł do tego, że krytycznie. I na tym kropka. W ten sposób nie możemy do tego podchodzić.</p>
<p>Jeżeli stwierdzenie, że dotychczasowe bilanse, zasady rozdziału i gospodarki papierem budzą poważne zastrzeżenia i wymagają zmian, jeżeli to jest niedopuszczalne, to w takim razie o czym my mówimy. W takim razie właśnie dlatego musimy domagać się co do kilograma stwierdzenia - ile dacie. Bo jeżeli nie ma możliwości. Ja nie wiem, czy izba papieru i druku jest najlepszą, najidealniejszą propozycją. Ale nie dyskutowanie w ogóle, to znaczy zepchnięcie tego problemu z naszego dokumentu końcowego, jest rzeczą na tyle bulwersującą, że to właśnie zmusza nas do wyliczeń dokładnych - co i ile. Jeżeli mamy się nie porozumiewać w tej sprawie, no to będziemy żądać.</p>
<p>Przez subwencjonowanie produkcji finalnej to jest końcówka dodana w autopoprawkach w punkcie pierwszym. Prosimy o wyjaśnienie co to znaczy - nie rozumiemy tego. Nie rozumiemy kto te subwencje ma otrzymywać - wydawca czy ministerstwo, czy kto? Jeżeli założymy, że podręczniki szkolne powinny być subwencjonowane, to nie jest obojętne czy te subwencje wpływają na konto ministra Krawczuka, czy na konto wydawcy, czy i w jaki sposób to subwencjonowanie ma przebiegać w produkcji finalnej. Po prostu jest to dla nas niejasne.</p>
<p>Na stronie jedenastej - zmiana „jeśli spełniają funkcje istotne dla społeczeństwa i kultury narodowej” - tak mam zapisane. Otóż to sugeruje, że ktoś o tym ma decydować, kto spełnia te funkcje, a kto nie spełnia tych funkcji. Otóż nie wiem kto miałby sobie uzurpować te uprawnienia. W tej formie nie możemy się zgodzić, ponieważ znamy ten sposób argumentacji, że coś jest społecznie nieuzasadnione, czy nie leży w interesie społecznym. No tak wszelkie odmowy na przestrzeni lat, tak były formułowane w stosunku do rozmaitych inicjatyw społecznych. Znów spotykamy się z sytuacją, że ktoś ma decydować co jest dobre dla kultury i dla społeczeństwa, a co nie. W porządku, tylko porozummy się, kto ma decydować. Dla nas nie jest to obojętne, w tak anonimowej formie oczywiście zgodzić się na to nie możemy.</p>
<p>Tak samo u dołu na stronie jedenastej tutaj jest zmiana, która nas również dziwi, ponieważ za dużo było dyskusji na temat telewizji, żeby obecnie wprowadzać jeszcze jedną barierę na zasadzie umów o dzieło. Co to znaczy? No, naszym zdaniem znaczy to tylko tyle, że porozumienie - porozumieniem, programy autorskie - programami, ale telewizja po prostu może nie podpisać umowy o dzieło lub rozwiązać. I cała wtedy nasza umowa leży.</p>
<p>Otóż umówmy się - czy umowę o dzieło do tej pory telewizja chyba też mogła podpisywać i nie było powodów, żeby zwoływać „stół” i podpisywać porozumienia. Jeżeli to robimy, to nie po to, żeby zostawiać furtkę, która pozwala sprawę przewrócić. Jeżeli to ma być osoba, do której ma zaufanie i strona opozycyjna i jest do przyjęcia przez stronę rządową, no to jeszcze wstawiać, że umowa o dzieło, którą możemy podpisać lub nie, osłabia oczywiście cały ten układ. W tym sensie jesteśmy przeciwni tej wstawce.</p>
<p>Nie rozumiemy też, dlaczego programy te mogą mieć zróżnicowaną formę, skąd ta forma „mogą mieć zróżnicowaną formę”. Mogą mieć - lub mogą nie mieć.</p>
<p>/Głos z sali na wyciszeniu: Tak, ale to myśmy prosili, to jest dobrze/.</p>
<p>Tak, ale mogą, tu jest jakaś jakby dla mnie niezrozumiała...</p>
<p>Oczywiście na stronie dwunastej związkowych nie ma problemu.</p>
<p>Na stronie trzynastej „strony zadeklarowały potrzebę udziału środowisk opozycyjno-solidarnościowych. No bardzo przepraszam, ale ja przestają rozumieć co jest grane. Do tej pory strona rządowa naciskała żebyśmy wchodzili maksymalnie do wszystkich, łącznie z cenzurą kolegiów. To była propozycja ministra Urbana, to była przecież wasza propozycja. To myśmy się opierali przed wchodzeniem do kolegium cenzorskiego. A teraz się okazuje, że nie. Czy to jest zmiana stanowiska i jak mamy to rozumieć. Bo możemy wchodzić lub nie wchodzić, ale jednak chciałbym wiedzieć o co chodzi.</p>
<p>To skreślenie po prostu każe mi wątpić w trwałość naszych zapisów i ustaleń. No, na przestrzeni paru dni nastąpiła tu jakaś zmiana i to dość istotna. Dlatego domagamy się zostawienia tego jako potwierdzenie waszych intencji.</p>
<p>W sprawie rozbieżności telewizyjnych. No, tutaj nas trochę zaskoczyła sprawa mniejszości narodowych. Sądziliśmy, że to jest w ogóle punkt do uzgodnień, a nie do rozbieżności. Oczywiście nie protestujemy przeciwko mniejszości narodowej, ale robienie z tego rozbieżności wydaje się nam niepotrzebne. Jeżeli natomiast miałoby to pozostać w rozbieżnościach, no to też musimy dodać w tych „oddane do dyspozycji” naszych rozbieżności, że „strona solidarnościowo-opozycyjna popiera idee stworzenia programu III, IV krajowego Polskiego Radia i uważa, że programy te powinny być oddane do dyspozycji pełnomocnika wyznaczonego przez Lecha Wałęsę”. Tu musielibyśmy dodać, ponieważ tu jest po prostu sprawa niejasna. „Do dyspozycji niezależnych sił społecznych, związkowych, Kościoła katolickiego, a także mniejszości narodowych”. Bo nie widzimy powodu dlaczego te mniejszości miałyby być tylko w waszych rozbieżnościach. Proponowalibyśmy raczej wspólne stanowisko w tej sprawie.</p>
<p>Jeśli chodzi o sprawę nabożeństw, którą strona rządowa wprowadza do rozbieżności. No, to nas zmusza również - my też musimy wprowadzić wtedy do rozbieżności punkt, że sprawa nabożeństw, a szczególnie transmisji mszy świętej w telewizji powinna być uzgodniona w porozumieniu z Episkopatem i Episkopat może tylko o tym decydować. To jest po prostu konsekwencja wprowadzenia tego do rozbieżności. Taki punkt musielibyśmy również dodać. </p>
<p>Jeśli chodzi o stronę siedemnastą, to jest rzeczywiście sprawa najpoważniejsza i po prostu nie możemy zgodzić się na tę zmianę. Nie może zostać zdanie: ^odsyłamy to do reform politycznych”, ponieważ wówczas cały ten punkt jest jedną rozbieżnością. Wydaje się nam, że uzyskaliśmy tutaj porozumienie co do indywidualnych wypadków. Nikt tego nie negował w Polsce ostatnio, że indywidualne wypadki należy... Dlaczego to nie ma być uzgodnienie tylko deklaracja jednostronna rządowa, nie wiem. Nie jesteśmy tu osamotnieni. Pan prezes Howzan chyba potwierdzi, że jego Stowarzyszenie również wystąpiło w tej sprawie o weryfikację pełnym głosem. Jeżeli - przepraszam - Stowarzyszenie Dziennikarzy PRL to robi, no to wybaczcie, ale my nie możemy być w tyle za Stowarzyszeniem Dziennikarzy. Nie chodzi o pierwszeństwo, ale chodzi o to, że domagamy się pozostawienia pierwotnej wersji.</p>
<p>Przeredagowania etyki zawodowej nie budzą większych oporów, to jest sprawa dość jasna.</p>
<p>Tyle w sumie jeżeli chodzi o nasze stanowisko.</p>
<p><em>                             </em>:</p>
<p>Rozumiem, że rozpoczynamy dyskusję. Ponieważ nie sądzę żeby można było doredagować ten tekst dzisiaj na kolanie, ale może wymienimy poglądy.</p>
<p><em>Ob. B. Jachacz</em>:</p>
<p>Panie przewodniczący, ja chcę wyrazić zadowolenie z okazanej dobrej woli, aby w sposób konstruktywny pracować w naszym zespole w stronę consensusu. A to już dużo. Osobiście sądzę, że rozbieżności jakie dziś są tematem naszego posiedzenia są do przezwyciężenia w dniu dzisiejszym. Oczywiście w kilku kwestiach będzie potrzebny czas stronie koalicyjno-rządowej. Nie będę ich w tej chwili wymieniał, ale zdaje mi się, że co najmniej dwie czy trzy kwestie wymagają namysłu z naszej strony. Natomiast jak powiedziałem, odnoszę wrażenie może nazbyt optymistyczne, że bylibyśmy w stanie dziś zakończyć prace, a byłaby to bodaj dobra wiadomość dla innych uczestników „okrągłego stołu” i dla opinii publicznej.</p>
<p>Pytanie tylko czy starczy nam siły i cierpliwości żeby ten dzień spędzić wierząc w pomyślne jego zakończenie. Tyle ogólnej deklaracji. Stąd też osobiście proponowałbym abyśmy jednak przeszli do dyskusji nad poszczególnymi stronami, nad poszczególnymi sprawami, wniesionymi zarówno przez naszą stronę jak i stronę państwa. Tak po prostu - strona po stronie.</p>
<p><em>Ob. Adam Michnik</em>:</p>
<p>Mam propozycję, abyśmy zrobili może teraz przerwę, żebyście się panowie zastanowili i przekonsultowali. I wznowimy obrady ja nie wiem czy po obiedzie, czy jak. Bo tutaj to przecież nie jest sprawa sformułowań redakcyjnych tylko decyzji politycznych. Wszystko to co było do redakcyjnego sformułowania to już to przeciągnęliśmy przez wszystkie możliwe szpary. I dla nas też, dla nas też. To już jest sprawa decyzji politycznych.</p>
<p><em>                             </em>:</p>
<p>Zwłaszcza, że tutaj ta kwestia określenia ilości papieru i warunków technicznych związanych z pismami „Solidarności” z dziennikiem, to też w zasadzie trudno cokolwiek wydyskutować na ten temat. Więc albo tak i podane są konkretne cyfry tego papieru, albo nie. A więc nie sądzę, żeby bez tego można było dzisiaj ten dokument podpisać. Więc jeśli panowie jesteście w stanie przygotować to tak szybko, to oczywiście. Ale ponieważ przez okres dwóch miesięcy nie nastąpiły te decyzje, to jest to raczej trudne.</p>
<p><em>                             </em>:</p>
<p>Ale jak zrozumiałem pana przewodniczącego, być może jestem w błędzie, to mieliśmy w tej sprawie konkretnej, a bardzo istotnej - właśnie ją zaliczam do rzędu wymagających konsultacji poza tym budynkiem, że w tej sprawie otrzymany propozycję sformułowań od państwa.</p>
<p><em>                             </em>:</p>
<p>Problem polega na tym, że chodzi o ustalenie ile papieru da się wygospodarować jeszcze w tym roku na cele ekstra. No, bo ostatecznie tworzymy tu jakieś fakty nowe. Ten papier może być wygospodarowany w minimalnym stopniu prawda z rezerw, natomiast jest kwestia eksportu. Jak twierdzi sam minister Kwaśniewski - bardzo nieopłacalnego eksportu. Stąd rezygnacja z eksportu, czy w dużej mierze by dawała taką pulę i szansę?</p>
<p>Ta sprawa jest do wyjaśnienia, nie wiem czy dzisiaj, bo wciąż jest w wyjaśnianiu. Natomiast stanowisko pana Rydygiera i jego monopolistyczna opinia, że nic wam do RSW „Prasy” i ja będę decydował kogo będę drukował w Warszawie, zmusza nas do wyjaśnienia tej sprawy poligraficznej i kolportażowej.</p>
<p>Bo jeżeli usłyszę za chwilę, że nic wam do tego kogo kolportuję - to jednak...</p>
<p>Dlatego nasze opory i nasza walka z monopolistami nie jest taka bezpodstawna. No po prostu to się ujawnia już na samym początku. A dyskutować możemy do upadłego. Dziś, jutro, przez całe święta.</p>
<p><em>                             </em>:</p>
<p>Ja najzupełniej poważnie traktuję deklaracje pana Michnika, pana Moskwy i pana przewodniczącego zwłaszcza. I z naszej strony także jest sporo gotowości do tego, żeby przed świętami zakończyć prace. Nie chciałbym demonizować spraw, które w tej chwili są na stole, zważywszy wstępną deklarację jaką usłyszeliśmy po przerwie ze strony pana przewodniczącego w imieniu delegacji solidarnościowo-opozycyjnej. Uważam, oczywiście możemy wziąć czas - godzinę czy dwie, spotkać się o określonej porze po obiedzie, bo to chyba tak należałoby widzieć. Licząc na to, że w godzinach poobiednich doszlibyśmy do ostatecznego tekstu.</p>
<p>Cóż, w odpowiedzi na stanowisko strony koalicyjno- przepraszam - opozycyjno-solidarnościowej. Poprawki na pierwszej stronie - czy możliwość osiągnięcia porozumienia jest bardzo prosta. Tak samo zresztą na stronie drugiej. Możliwość... podpowiada mi moje delegacja, aby jednak wziąć czas.</p>
<p><em>                             </em>:</p>
<p>Nie mam nic przeciwko temu. Ale zaraz, żeby może ludziom umożliwić planowanie życia przynajmniej na najbliższe parę godzin. Czy rzeczywiście 15 minut i ciągniemy dalej, czy spotkamy się po obiedzie?</p>
<p><em>                             </em>:</p>
<p>Ja mam propozycję. Proponuję, żeby nasza strona teraz miała 15 minut na możliwość wewnętrznych konsultacji, a następnie proponuję, aby odbyło się spotkanie czterech czy sześciu osób, po trzy osoby z jednej i z drugiej delegacji, że być może rozwiązałoby ono szereg tych spraw szczegółowych, o których pan przewodniczący mówił.</p>
<p>Wobec tego może byśmy zaproponowali takie rozwiązanie, iż spotkalibyśmy się wszyscy razem o godzinie 12.00, z tego za 15 minut po trzy osoby z jednej i z drugiej strony.</p>
<p>Czy można taką propozycję zaproponować?</p>
<p><em>                             </em>:</p>
<p>Nie, za 15 minut w zmniejszonym gronie, a w pełnym gronie o godzinie 12.00.</p>
<p><em>Przewodniczący</em>:</p>
<p>Dobrze, zgadzamy się.</p>
<p><em>                             </em>:</p>
<p>My byśmy tu zostali i zaprosilibyśmy ze strony państwa trzy osoby.</p>
<p></p>
<p>/Przerwa 15 minut/.</p>
<p></p>
<p><em>Przewodniczący</em>:</p>
<p>Proszę wybaczyć opóźnienie, ale rozumiem, że pan współprzewodniczący chciałby zabrać głos.</p>
<p><em>Ob. B. Jachacz</em>:</p>
<p>Dziękuję panie przewodniczący za udzielenie głosu. Chciałbym panie przewodniczący, panie i panowie poinformować, że w wyniku roboczych konsultacji przedstawicieli obu naszych stron osiągamy kompromis, który może być optymistyczną wiadomością dzisiaj dla opinii publicznej, a także dla szerzej rozumianych stron „okrągłego stołu”. Słowem, że mamy szansę wyjść z poczuciem ulgi, a może i także dobrze spełnionego obowiązku wobec „okrągłego stołu” w dniu dzisiejszym.</p>
<p>W związku z tym przewidywaniem dalszego biegu prac naszego podzespołu i pomyślnym jego zwieńczeniem, chciałbym po pierwsze przeprosić wszystkich obecnych, a zatem stronę solidarnościowo-opozycyjną, stronę koalicyjno-rządową za zamieszanie jakie spowodowałem w czasie dzisiejszego posiedzenia naszego zespołu. I pragnę zaproponować publicznie rezygnację z naszych sugestii przeredagowań, doredagowań, doprecyzowań tego dokumentu, choć pozostaję osobiście przy swoim zdaniu, że przydałby mu się taki chłodny, obiektywny, spokojny przegląd poszczególnych zdań, które powstawały - jak wiadomo - w wyniku żmudnego procesu negocjacyjnego, w wyniku także i wielu nerwowych, i bardzo szczerych sporów, dyskusji, kłótni. A zatem ma on pewne piętno niedoredagowania, mimo wysiłków włożonych do tej pory w jego kształt. Słowem, nie jest on z pewnością idealny, ale wszak nie spotykamy się po to, przy „okrągłym stole”, aby redagować konstytucję, której każde słowo powinno znaczyć to co znaczyć powinno. I nie musi nasz dokument być pięknym. Ważniejsze, aby był konkretnym, rzeczowym, aby był faktycznym kompromisem, wywalczonym w trudzie i w bólu.</p>
<p>Po drugie - skoro zdeklarowałem gotowość przystąpienia do ostatecznego przyjęcia tego dokumentu, a jednocześnie gotowość do wycofania się z wszelkich prób ingerowania w tekst, który był przedmiotem pracy grup roboczych i komisji redakcyjnych, to pozostawałoby nam jeszcze dzisiaj na tej sesji plenarnej zespołu ostateczna czynność nazwania tego dokumentu doprecyzowania tekstu rozbieżności zgłoszonej przez stronę solidarnościowo-opozycyjną w części dotyczącej Radia i Telewizji. I gdybyśmy osiągnęli porozumienie co do sformułowań w tych dwóch sprawach, to moglibyśmy za parę minut uznać naszą pracę Podzespołu do spraw Masowego Przekazu za zakończoną. Wtedy pozostawałoby wyłącznie złożenie słów uszanowania i podziękowania za wspólnie przepracowane pięć tygodni.</p>
<p>Ja chcę z góry, uprzedzając fakty może, bardzo serdecznie do wszystkich zwrócić się z podziękowaniami za wkład włożony w osiągnięcie tego consensusu, tego kompromisu, a zwłaszcza chciałbym serdecznie podziękować panom, kolegom, którzy nad jego wersją redakcyjną tak się napracowali. Myślę o panu Iłowieckim i panu Kofmanie, myślę o panu Krzysztofowie Teodorze Toeplitzu i panu Łozińskim, którym zawdzięczamy ten ostateczny tekst, jaki mamy przed sobą.</p>
<p>No i pozostawałoby jeszcze jedno - złożyć jeszcze paniom, ale również i panom, najlepsze życzenia świąteczne.</p>
<p>Tyle z mojej strony panie przewodniczący.</p>
<p><em>Przewodniczący</em>:</p>
<p>Dziękuję bardzo. Nie muszę chyba zapewniać, że słowa wypowiedziane przez pana współprzewodniczącego są mi bardzo bliskie i nie pozostaje mi nic innego jak podpisać się pod nimi.</p>
<p>Jeszcze raz podkreślam, że doceniamy, cenimy i bardzo uważamy za prognostyk dla nas dobry - chęć szukania punktów wspólnych, a nie rozbieżnych. To co reprezentował pan Bogdan Jachacz w tych negocjacjach ważniejsze jest sądzę i dla nas, i dla spraw, które reprezentujemy, możliwość porozumienia się, możliwość pchnięcia czegoś do przodu, niż manifestowania swoich odrębności, które są, będą i pozostaną.</p>
<p>Nie łudźmy się. Jesteśmy pracownikami masowego przekazu czyli ludźmi walki. I co do tego nie może być wątpliwości, byle była to walka o wartości, o te ideały, które nam przyświecają, a nie bijatyka pomiędzy ludźmi, która najmniej chyba wnosi dobrego i do klimatu, i do meritów sprawy.</p>
<p>Chciałbym rzeczywiście raz jeszcze podkreślić wkład i zasługi przede wszystkim pana Krzysztofa Teodora Toeplitza w redagowaniu tekstu. Wszyscy widzieli jak męcząca i fizycznie, i psychicznie była to rola. Bardzo mu serdecznie dziękujemy za ten wkład pracy.</p>
<p>Nie znaczy to, że chcę pominąć zasługi innych, ale może wypada podkreślić szczególnie.</p>
<p>Nie ukrywam, że przy całym optymizmie i przy całym - można chyba powiedzieć - że jakoś spełniliśmy zadanie nam postawione, że jakoś odpowiedzieliśmy na to. Ale nie ukrywam, że pole porozumienia jest nadal wąskie. Przestrzeń, po której się poruszamy jest ograniczona ścianami, barierami czy jak to nazwiemy. O te ściany my się, nasza strona opozycyjno- solidarnościowa rozbija się o te ściany, ale i waszą rządową stronę te ściany ograniczają i krępują. Myślę o ścianie wprost - jaką stanowi doktryna kierowniczej roli partii. Jej interpretacja i jej zastosowanie. To jest problem, który w tym wydaniu, w tej swojej dotychczasowej, powiem anachronicznej - naszym zdaniem - wersji jest przeszkodą, jest tą ścianą, która ogranicza pole manewru a tym samym pole porozumienia.</p>
<p>A drugą barierą - sądząc po tych negocjacjach, to jednak wciąż dająca znać o sobie i przypominająca się nie tylko przy tym stole, nie tylko tutaj między nami, ale mentalność i sposób myślenia stanu wojennego. To cień i pozostałości tego okresu, które powodują nieufność, fobie, urazy. Cały ten splot, który utrudnia wzajemne porozumienie.</p>
<p>Bardzo byśmy chcieli, żeby ten okres odszedł w historię naprawdę, żeby nie pozostawiał śladów w faktach, w przepisach, sposobie mówienia, sposobie rozumowania.</p>
<p>Wiem, że i po naszej stronie istnieje niemało urazów z tym związanych, ale przede wszystkim ta mentalność stanu wojennego - naszym zdaniem - przejawia się w wielu poczynaniach, a nawet i w zapisach formułowanych przy tych czy innych okazjach przez stronę rządową. To są te bariery, te ściany, które muszą być rozsuwane na przyszłość, by powiększyć pole porozumienia, by był to proces, który zaowocuje czymś więcej niż to co wypracowaliśmy przez tych kilka tygodni.</p>
<p>Gdybyśmy rzeczywiście na tym mieli poprzestać stawiając kropkę i podpis pod tym dokumentem, gdyby to miało zamknąć sprawę, a nie otwierać to byłbym pesymistą.</p>
<p>Mam nadzieję, że wiele spraw, o których tutaj mówiliśmy, o których żeśmy się kłócili, już za niewiele miesięcy przejdą w ogóle do lamusa. Życie nas wyprzedzi i nie o to będziemy się kłócić, i nie w ten sposób, i nie tak redagować przyszłe teksty, przyszłe uzgodnienia.</p>
<p>Był to początek, był to precedens po raz pierwszy siedliśmy naprzeciw siebie i dobrze się stało. Bo bez względu na to co ten „stół” da, bez względu na to cośmy uzgodnili zostanie wcielone w życie szybko, wspaniale i bezawaryjnie, czy też nastąpią dalsze problemy, dalsze zacięcia. Bez względu i na to i jak zostanie oceniona, bo nie do nas to należy, nasza rola i nasze osiągnięcia przy tym stole, fakt że ludzie tak różni mogli siąść, rozmawiać i coś jednak uzgodnić między sobą, jest faktem, który się liczy. No, nasza działalność wspólna nie kończy się dziś po obiedzie, tylko będziemy się spotykać, drogi nasze będą się krzyżować w przyszłości. Myślę, że to, iż mogliśmy w jakiejś mierze się wspólnie porozumieć, a w każdym razie rozmawiać i chyba z wzajemnym szacunkiem i w sposób rzeczowy, to ułatwi naprawdę, ułatwi życie nie tylko nam, ale naszym środowiskom. To pozwoli - być może - przełamać przyszłe impasy, konflikty.</p>
<p>Bardzo cenię sobie stosunki międzyludzkie i nie chciałbym, żeby to było i minęło. Być może sytuacja będzie wymagała jeszcze w przyszłości uzgodnień, komisji, „stołów” - nie wiem. Oby te doświadczenia, te pozytywne doświadczenia „stołu”, faktów „stołu”, były i na przyszłość wytyczną.</p>
<p>Dziś po kilku tygodniach wydaje się nam rzeczą zupełnie normalną, że siedzimy przy jednym stole w takim składzie, w jakim siedzimy. To zdziwiło wielu obserwatorów tych „stołów”, to budziło sensację w prasie zagranicznej. Oby stało się to rzeczą normalną.</p>
<p>Nie wiem czy podziały między nami znikną z dnia na dzień. Sądzę, że będą trwały, natomiast stanowimy mimo wszystkich podziałów, mimo wszystkich przeciwstawnych poglądów i postaw - stanowimy jeden obieg. Jeżeli jeszcze nie dziś - to jutro i pojutrze - jeden polski obieg informacyjny, jeden obieg części kultury polskiej. I chciałbym, żeby już nikt w przyszłości z tego obiegu nie wypadał, nie był spisywany na straty, nie był ścigany, nie był represjonowany. Zarówno po naszej, jak i po waszej stronie. Przecież represje w przeszłości dotykały wszystkie strony i wszystkich uczestników dialogu. Stąd żałuję, że nie ma czym wznieść toastu końcowego. Nanieśmy poprawki, spróbujmy to przepisać, spróbujmy czy nie zatną się nam długopisy czy pióra w momencie podpisywania.</p>
<p>I wszystkie dobrego panowie.</p>
<p><em>                             </em>:</p>
<p>Dziękuję. Panie przewodniczący, a czy moglibyśmy usłyszeć propozycje owych zmian w waszym zapisie rozbieżności?</p>
<p><em>                             </em>:</p>
<p>Proszę bardzo. Jeżeli chodzi o pierwszą stronę jest jedna zmiana, zresztą uzgodniona, że to się nazywa sprawozdanie z prac Podzespołu do spraw Środków Masowego Przekazu.</p>
<p><em>                             </em>:</p>
<p>To od razu może rozstrzygnijmy na sesji plenarnej - czy byłaby wielostronna zgodność co do tego tytułu?</p>
<p><em>                             </em>:</p>
<p>Nie ma sprzeciwu - to chyba tak. Ponadto cały tekst jest w brzmieniu integralnym, takim jak był ustalony na zespole redakcyjnym.</p>
<p>Więc pierwsza i druga strona - bez zmian. Tak jak państwo mają doręczone.</p>
<p>Strona trzecia, czwarta, piąta, szósta, siódma, ósma, dziewiąta, dziesiąta - bez zmian.</p>
<p>Na jedenastej stronie, było dyktowane tu przez pana red. Jachacza, stanowisko strony koalicyjno-rządowej, które wypadło. Więc to zdanie, które brzmiało według propozycji, że strona koalicyjno-rządowa uważa, że każdy wydawca jest niezależny i nikt z zewnątrz nie ma prawa ingerowania w jego zgodne z prawem struktury i poczynania - zostało usunięte. A więc jest pierwotny tekst.</p>
<p>Strona dwunasta - bez zmiany.</p>
<p><em>                             </em>:</p>
<p>Przepraszam bardzo ,ale ja mam jeszcze pytanie - pkt 6 na stronie jedenastej.</p>
<p><em>                             </em>:</p>
<p>Bez zmian. Odczytuję: „Podobne rozwiązania mogą dotyczyć innych organizacji politycznych, społecznych i wyznaniowych, związkowych” - się tutaj dopisuje. Nie ma zastrzeżeń.</p>
<p>Tutaj się dopisuje.</p>
<p><em>                             </em>:</p>
<p>Tego nie rozstrzygaliśmy, jest to przedmiot dyskusji - czy uznajemy tekst poranny jako integralny, a więc nie zmieniamy w nim ani słowa, czy też wolą wszystkich stron i to jedno słowo dopiszemy.</p>
<p>W każdym razie myśmy stanęli, co zaproponowane zostało 10 minut temu, na gruncie integralności tekstu, a więc nie zmieniania ani jednego słowa.</p>
<p><em>                             </em>:</p>
<p>Tak jest, z tym że gdyby wolą strony koalicyjno-rządowej było dopisanie tego, to my nie wnosimy sprzeciwu.</p>
<p><em>                             </em>:</p>
<p>Tak jest, taka była nasza wola.</p>
<p><em>                             </em>:</p>
<p>Jeżeli chodzi o stronę czternastą - jest to tam, gdzie jest stanowisko strony solidarnościowo-opozycyjnej, w przedostatnim akapicie, który się zaczyna: „strona solidarnościowo- opozycyjna popiera ideę utworzenia” po słowach „i innych wyznań” dopisujemy „mniejszości narodowych”. Tylko tyle.</p>
<p>Na stronie w tym przedostatnim akapicie, który się zaczyna od słów „strona solidarnościowo-opozycyjna popiera ideę utworzenia” po słowie „innych wyznań” dopisujemy „oraz mniejszości narodowych”.</p>
<p>I teraz na tejże stronie - jako ostatni akapit strona solidarnościowa dopisuje, co pozwolę sobie podyktować: „strona solidarnościowo-opozycyjna uważa, że sprawa transmisji telewizyjnych mszy świętych i nabożeństwa winna pozostać w gestii Episkopatu Polski, innych Kościołów i związków wyznaniowych”.</p>
<p>Jeżeli chodzi o stronę piętnastą - czyli stanowisko strony koalicyjno-rządowej zostaje bez zmian.</p>
<p><em>                             </em>:</p>
<p>Przepraszam bardzo, tam jest oczywiste przestawienie w tekście - więc na pierwszym miejscu „w porozumieniu z Sejmem transmisji z posiedzeń parlamentu, a na drugim miejscu...”</p>
<p>To tak jak dyktowałem czytając.</p>
<p><em>                             </em>:</p>
<p>Strona szesnasta - to jest wspólne oświadczenie - bez zmian.</p>
<p>Strona siedemnasta - bez zmian. Z jednym dopiskiem, który dzisiaj zadeklarowała strona koalicyjno-rządowa.</p>
<p><em>                             </em>:</p>
<p>To znaczy z treścią naszej rozbieżności.</p>
<p><em>                             </em>:</p>
<p>Tak jest, to znaczy że strona koalicyjno-rządowa uważa, że w czasie weryfikacji dziennikarzy itd. - to zostaje.</p>
<p>Strona osiemnasta - ulega tylko skreśleniu ten tytuł etyka zawodowa, ponieważ inne rozdziały nie miały tytułów.</p>
<p>I przestawienie tej kolejności, zresztą tak już jest wydrukowane.</p>
<p><em>                             </em>:</p>
<p>Oczywiście panie mecenasie, jeśli wolno przypomnieć - na stronie dziewiątej wycofanie…</p>
<p><em>                             </em>:</p>
<p>Tak jest, wszystko bez zmian. Wszystko bez zmian.</p>
<p><em>                             </em>:</p>
<p>Panie przewodniczący, za ile minut możemy mieś tekst ostateczny. Ja przypuszczam, że za jakieś 15 - 20 minut.</p>
<p><em>                             </em>:</p>
<p>Przepraszam bardzo - czy jednak nie można by, ja nie bardzo wierzę, mimo że kończy się wiek XX w takie tempo przygotowania tekstu. Czy by spokojnie nie zrobić teraz przerwy, zjeść obiad i po obiedzie zebrać się tutaj o godzinie 14.30.</p>
<p>/Przerwa/.</p>
<p><em>                             </em>:</p>
<p>Panie przewodniczący, podziękujemy kolegom z telewizji i radia, którzy umożliwili nam zakończenie naszej pracy zgodnie z obowiązującymi zwyczajami.</p>
<p><em>Przewodniczący</em>:</p>
<p>Po tak zwanej małej gali może skupimy się nad tym co mamy zrobić.</p>
<p><em>                             </em>:</p>
<p>Panie przewodniczący, mamy problem natury technicznej. Otóż jak otrzymaliście już państwo elegancko odbity, przepisany i odbity tekst naszego sprawozdania, ale z ubolewaniem stwierdzam, że strona osiemnasta tego zapisu nie odpowiada intencjom i wspólnym ustaleniom. Otóż nadal jest ona stroną niedoskonałą i rozmijającą się z treścią ustaleń, jakie zapadły dwie godziny temu.</p>
<p>Otóż jak pamiętamy - powróciliśmy w wyniku decyzji sprzed dwóch godzin powróciliśmy do integralności tekstu przygotowanego przez kolegów z komisji redakcyjnej. Tymczasem strona osiemnasta w co najmniej dwóch miejsca różni się od tego tekstu i są to dość zasadnicze różnice.</p>
<p>Mianowicie w pierwszym zdaniu - niepotrzebne jest słowo pozaprawne, które doszło dzisiaj. Jak również zbędne jest całe zdanie ostatnie sumujące ten akapit, a zaczynające się od słów: „jednocześnie strony uważają”, a kończące się słowami „za poglądy polityczne”.</p>
<p>No i w tym świetle trzeba coś z tym problemem technicznym panie przewodniczący począć. Albo przepisujemy stronę i czekamy jeszcze 10 minut na powielenie i przepisanie albo zrobimy poprawki, tylko że wówczas moglibyśmy być nastawieni na zarzut jakiś tam w historii - nierzetelności.</p>
<p>W związku z tym osobiście opowiadałbym się za tym, żeby tę stronę przepisać elegancko i osunąć owe dwa błędne zapisy, jak również może na zakończenie dopisek przed podpisami obu współprzewodniczących, uczynić stosowny dopisek, że za zgodność sprawozdania podpisują. I tak jak jest to w tekście. To jest pierwsza propozycja.</p>
<p>Natomiast druga - nie mam wcale pewności panie przewodniczący, czy na innych stronach tego tekstu, który w tej chwili mamy przed sobą, nie ma podobnych przekłamań, błędów, które wymagałyby dogłębnego jeszcze wczytania.</p>
<p>I może w związku z tym chciałbym zaproponować, aby te 10 minut przerwy na przepisanie tej strony osiemnastej w duchu zgłoszonych przeze mnie poprawek, gdyby była zgoda na te poprawki, wykorzystać na ciche przeczytanie poprzednich siedemnaście stron pod tym kątem.</p>
<p><em>                             </em>:</p>
<p>Ja mam tylko jedną uwagę do strony szesnastej, bo tam myślę, że jest to już nasze przeoczenie. Tam są dwa odnośniki - jeden dotyczy ZSL, że proponuje itd., ale to chyba jest podtrzymane stanowisko ZSL. Ale drugie jest takie - brak jeszcze rozbieżnego stanowiska OPZZ - zapowiadają. No chyba on jest zupełnie zbyteczny.</p>
<p>/Wesołość na sali/.</p>
<p><em>                             </em>:</p>
<p>Czyli że już te dwie strony moglibyśmy odesłać do stosownych poprawek - stronę szesnastą i osiemnastą.</p>
<p><em>                             </em>:</p>
<p>Mam jeszcze jedną uwagę dotyczącą strony szesnastej. Mianowicie tu jest taki tytuł „Wspólne oświadczenie do protokołu rozbieżności”. Ponieważ go nie ma przecież, to proponuję zrezygnować „do protokołu rozbieżności”, tylko „wspólne oświadczenie ZSL i SD w sprawie radia i telewizji”.</p>
<p><em>                             </em>:</p>
<p>Oczywiście, czyli strona wymaga przepisania.</p>
<p>To znaczy panie przewodniczący, czy moglibyśmy się co do takiej procedury technicznej umówić.</p>
<p><em>Przewodniczący</em>:</p>
<p>Oczywiście tak. Na wszelki wypadek należy jednak przepatrzeć, prześledzić ten tekst w całości.</p>
<p><em>                             </em>:</p>
<p>Czyli przepisujemy stronę szesnastą i osiemnastą. W osiemnastej rezygnujemy ze słów „pozaprawnych” oraz ze zdania: „Jednocześnie strony uważają...”</p>
<p>Na zakończenie natomiast piszemy: „za zgodność sprawozdania”, przepraszam „zgodność sprawozdania stwierdzają”.</p>
<p><em>                             </em>:</p>
<p>Przepraszam, czy można?</p>
<p><em>Przewodniczący</em>:</p>
<p>Proszę bardzo.</p>
<p><em>                             </em>:</p>
<p>Chciałbym poddać pod uwagę wszystkich zebranych pytanie, które zadał pan prezes Howzan - czy nie należałoby dołączyć do tego materiału skład osób, które tutaj siedziały. Ja rozumiem, że po prostu wiceprzewodniczący, czy współprzewodniczący są podpisani, ale być może będzie to komuś potrzebne. I nie sądzę, żeby nawet historii tak bardzo.</p>
<p>Dziękuję.</p>
<p><em>Przewodniczący</em>:</p>
<p>Przy całej skromności, jaka cechowała nas chyba. Myślę, że rzeczywiście - znów się powołam na precedensy - w Innych protokołach czy sprawozdaniach jest wymieniona lista uczestniczących osób.</p>
<p><em>                             </em>:</p>
<p>Czy członków, czy również ekspertów i asystentów?</p>
<p><em>Przewodniczący</em>:</p>
<p>Członków chyba jednak zespołu. Ja w tej chwili na wyczucie mówię - mogę się mylić...</p>
<p><em>                             </em>:</p>
<p>Ja bym chciał panie przewodniczący, zaproponował także dopisanie ekspertów. Ich była z naszej strony nieliczna grupa. Tym bardziej, że część z nich stawała się w trakcie członkami, aby wypełnić luki osobowe.</p>
<p><em>Przewodniczący</em>:</p>
<p>Proszę w takim razie to rozstrzygnąć. Może być i tak, i tak. Nie mamy żadnych tutaj obiekcji. Natomiast chyba ze względów takich nawet takich społeczno-wzajemno-towarzyskich, nie tylko dla historii, ale dla nas wszystkich - kto brał w tym udział i kto za to odpowiada.</p>
<p>Coś w tym chyba jest, że teksty nie powinny być anonimowe. Nasze dwa podpisy są bardzo cenne, ale chyba nie wystarczą.</p>
<p><em>                             </em>:</p>
<p>Proponuję może, żeby to był spis alfabetyczny, żeby nie dzielić.</p>
<p><em>                             </em>:</p>
<p>Ja dla tzw. zasady, która tutaj jakoś nam chyba przyświecała, że ważne są osiągnięcia, a nie kto i co. Zgoda na alfabetyczny spis. Z tym, że eksperci rozumiem osobno.</p>
<p><em>Przewodniczący</em>:</p>
<p>Przepraszam bardzo, ale jest trudność techniczna - gdzie owe nazwiska powinny być umieszczone? W którym miejscu.</p>
<p><em>                             </em>:</p>
<p>Jako załącznik.</p>
<p><em>Przewodniczący</em>:</p>
<p>Panie współprzewodniczący - gdzie umieszczamy nazwiska osób biorących udział.</p>
<p><em>Ob. B. Jachacz</em>:</p>
<p>Ja myślę, że można na zakończenie ostatniego akapitu. Po prostu - Podzespół do spraw Środków Masowego Przekazu pracował w składzie: /i tu wyliczenie nie w słupkach, tylko w poziomie wymienić wszystkich - najpierw członków, a potem eksperci, jednych i drugich w kolejność alfabetycznej/. A następnie stwierdzenie: za zgodność sprawozdania podpisują...</p>
<p><em>Przewodniczący</em>:</p>
<p>Tak, ponieważ na początku to by to trochę rozbijało jakoś ten tekst, gdybyśmy to w pierwszym zdaniu umieszczali.</p>
<p>Ale w takim razie to wymaga jeszcze jednej poprawki do strony ostatniej. Przy przepisywaniu to należy wziąć pod uwagę.</p>
<p><em>Ob. Bogdan Jachacz</em>:</p>
<p>/Tu jest brak kilku słów początkowych wystąpienia ob. Bogdana Jachacza/.</p>
<p>Sumujących nasze spotkanie. Chciałem dorzucić do takich słów troszkę patetycznych, które przynajmniej w moim odczuciu tak zabrzmiały - jedno zdanie, że znakiem czasu jest również to, że zasiedliśmy wokół tego stołu jest również to, że i w społeczeństwie polskim zaszły ogromne zmiany i również w partii, o której tu wielokrotnie mówiono w różny sposób zaszły tak istotne zmiany i zachodzą dalej. Myślę o Polskiej Zjednoczonej Partii Robotniczej, że po pierwsze - umożliwiły nam znalezienie się w tym gronie, przy tym stole, co przyjmuję jako dowód dużego optymizmu, nadziei, wiążących się z kształtowaniem przyszłej Polski w taki sposób, aby obraz ten wyrażał społeczne oczekiwania i aby to był obraz doskonalący naszą świadomość, nasze możliwości działania, jako obywateli tego kraju i spełniający najlepszą część naszych wyobrażeń o przyszłym spokojnym i dostatnim życiu. Takie są - w moim przekonaniu - intencje naszej partii, która podejmując na X Plenum decyzje poszerzające możliwości społecznego współdziałania chce te zasady realizować.</p>
<p>I tym zdaniem chciałbym dorzucić myśli związane z finałem naszej pracy.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo. Potwierdzam, że rzeczywiście pod koniec patos z przyziemnymi sprawami nam się tutaj troszkę pomieszał. Ale tak to już jest w życiu, że ja bym się nie wstydził ani odrobiny patosu, ani tej przyziemności, która nam tutaj się, trochę nam pęta ruchy.</p>
<p>Proszę bardzo.</p>
<p>Chyba mamy już tekst kompletny.</p>
<p><em>                             </em>:</p>
<p>Pozostaje nam panie przewodniczący zapytać - czy jeszcze są jakieś uwagi do tekstu - czy jeszcze dostrzegł ktoś z obecnych, jakieś pomyłki, literówki itp.</p>
<p><em>                             </em>:</p>
<p>Panie współprzewodniczący - jaka jest technika czy tryb przekazania „stołowi politycznemu” tego?</p>
<p>Czy wiadomo jak to mamy przekazać?</p>
<p><em>Ob. B. Jachacz</em>:</p>
<p>Przyznam, że jestem w kłopocie. Nie mam jeszcze odpowiedzi, ale zdaje się, że nasi asystenci temu problemowi stawią czoła i wywiedzą się - czy to my przekazujemy, czy może przechodzimy też do innej sali uroczyście w orszaku i będziemy oddawać.</p>
<p><em>                             </em>:</p>
<p>Czy panie przewodniczący - jesteśmy gotowi do podpisu? Podpisu stwierdzającego zgodność tego sprawozdania.</p>
<p><em>Ob. K. Kozłowski</em>:</p>
<p>Tylko czy mamy wystarczającą ilość tekstów. No dobrze, ale jak my podpiszemy i się pozbędziemy, to nam na pamiątkę nic nie pozostanie.</p>
<p>/W tym miejscu nastąpiło podpisanie tekstu - oklaski/.</p>
<p><em>                             </em>:</p>
<p>Panie przewodniczący, jeśli można to jeszcze parę słów chciałbym na zakończenie naszej 5-tygodniowej pracy, jeśli pozwoli pan przewodniczący.</p>
<p><em>Przewodniczący</em>:</p>
<p>Bardzo proszę.</p>
<p><em>                             </em>:</p>
<p>Panie przewodniczący, panie i panowie, pracujemy pięć tygodni. Nie ukrywam, że była to dla mnie wielka życiowa przygoda i wielkie życiowe zobowiązanie. Także w kategoriach moralnych i osobistych. Nie żałuję tej pracy, choć była wyczerpująca i nerwowa, ponieważ dzień dzisiejszy przekonuje, że warto było wspólnie popracować, aby osiągnąć ten moment, jaki przed chwilą był udziałem wszystkich. Zauważyłem na wielu twarzach obecnych i uśmiech, i radość, i ulgę, i zadowolenie, a może i rozterki, obawy. Wiele myśli prawdopodobnie tłoczy się pod czaszką w takiej chwili.</p>
<p>Co ważne osobiście dla mnie, a myślę, że podzieli ten pogląd każda strona i każdy tu z obecnych, że staraliśmy się pracować w duchu porozumienia, ożywieni wolą osiągnięcia tego porozumienia i kompromisu, że staraliśmy się pracować szanując partnerów i szanując ich tożsamość. Jeśli coś było nie tak, to staropolskim obyczajem zwracam się do wszystkich, aby darowali „to nie tak”, jeśli było gdzieś o jedno słowo za dużo, jeśli były za wysoko nerwy ustawione, to powinniśmy to sobie odłożyć ad acta, ciesząc się dokumentem, jaki przed chwilą podpisaliśmy.</p>
<p>Myślę, że zrobiliśmy coś dobrego i coś pożytecznego. Oczywiście praktyka i życie przesądzą co wyniknie z naszej pracy i wtedy dopiero otrzymamy pełnię satysfakcji z tego, co przez 5 tygodni tworzyliśmy.</p>
<p>Pan przewodniczący parę godzin temu mówił o ograniczeniach jakie towarzyszyły naszej pracy. Zdawaliśmy sobie sprawę z tych ograniczeń od pierwszej chwili. Ja przypomnę swoje wstępne słowa, na posiedzeniu - bodaj - 7 lutego, w których mówiłem o groźbie przesłaniających nam horyzont przyszłości urazów, uprzedzeń, jakie dzieliły nasze strony. Oczywiście wynikają one z drogi, jaką przebywaliśmy idąc do tego „okrągłego stołu”. Myślę, że dziś mamy ich nieco mniej po obu stronach tego naszego podzespołu, choćby dlatego, że przez te 5 tygodni lepiej się poznaliśmy, znając swoje ograniczenia, swoją wartość, swoje racje, swoje argumenty, co jest pewne - być może, że pan Adam, z którym nie raz przychodziło mi się sprzeczać i zgadzać przystanie na tezę, że jednak jest to reformowalne.</p>
<p>A zatem towarzyszyła nam wola reformowania naszego państwa, systemu, a w naszym przypadku małego odcineczka, choć szalenie ważnego środków społecznej komunikacji, środków masowego przekazu. O to toczył się spór na pierwszym i drugim posiedzeniu. Jeśli mowa o tych ograniczeniach i barierach, to nie pogniewa się pan przewodniczący, jeśli wypowiem tezę, która nie powinna być polemiczną, bo nie chciałbym, żeby kończyć polemiką. Otóż w sprawie kierowniczej roli partii - jak chyba wszyscy uczestnicy naszego podzespołu dostrzegają i to nie od dziś - przestajemy być doktrynerami. Bardziej nam zależy, ogromnie nam zależy, na przewodniej roli partii. Myślę, że X Plenum Komitetu Centralnego, które nazywamy historycznym, a także i niektórzy z państwa strony nie wahają się w kuluarach, może jeszcze nie publicznie, przyznawać temu plenum wymiar historyczny, potwierdza właśnie wolę nie doktrynerskiego patrzenia na system, na kształt Polski, na przyszłość,</p>
<p>Z tej woli, z tej chęci rozstania się z doktrynerskim spojrzeniem na to co w Polsce, wynikło pragnienie, aby budować Polskę, przede wszystkim myśleć o dobrze Polski i Polaków. Stąd nie czuliśmy się tak ogromnie związani tezą czy barierą kierowniczej roli partii.</p>
<p>Po drugie - sprawa owej bariery mentalnościowej. Ja w pełni podzielam zdanie pana przewodniczącego, iż ta bariera niejednokrotnie dawała znać o sobie na wielu naszych posiedzeniach i w sporach.</p>
<p>Wszak jednak chyba zgodzicie się panie i panowie, że ta bariera psychologiczna, nawiązuję do owych urazów i uprzedzeń, dotyczyła obu stron. Wszyscy tu obecni mamy kompleks stanu wojennego i kompleks 1981 roku, i kompleks naszej długiej przeszłości, organizowanej tak jak była ona organizowana, z której jesteśmy wspólnie niezadowoleni. Państwo bardziej, ale my też nie jesteśmy zadowoleni. No i w związku z tym kompleksem, przecież dochodzi do „okrągłego stołu” i w Polsce ważymy się na rzecz bez precedensu - na reformę, o której jeszcze parę miesięcy temu niewielu ludziom w Polsce się śniło. Oczywiście wiele ludzi do takich reform dążyło i o nich marzyło. Ale wielu nie wierzyło w możliwość rozpoczęcia się „okrągłego stołu”. Ważymy się na rzecz bez precedensu w tej formacji ustrojowej. Gen. Jaruzelski parę dni temu nazwał to, czy zdefiniował to pojęciem „socjalistycznej demokracji parlamentarnej”. Pod tym pojęciem zawiera się to, co powstaje przy „okrągłym stole” i co mam nadzieję osobiście, że będzie trwałą wartością w polskim systemie, także po „okrągłym stole”.</p>
<p>No i cóż - dlaczego z naszej strony obawy? Mówiliśmy o tym już wielokrotnie. Przede wszystkim nazwałbym te obawy tak - że się nie powtórzy, że się nie powtórzy 1981 rok, który my uważamy za naszą wspólną porażkę, naszą wspólną klęskę, porażkę wszystkich Polaków,</p>
<p>Mamy oczywiście szansę. Zdajemy sobie sprawę ze wspólnego ryzyka. Pan Adam wielokrotnie mówił o tym ryzyku. I my o tym ryzyku mówimy. I zdajemy sobie sprawę także ze wspólnej odpowiedzialności w sytuacji, kiedy ważymy się na to wielkie nowe i na tę wielką niewiadomą.</p>
<p>A droga do tego wielkiego nowego prowadzi przez bardzo wąską, bardzo cieniuteńką ścieżkę. I z tego także obie strony zdają sobie sprawę. Jeżeli uda się nam tymi impulsami, które nadajemy budowie nowego ładu informacyjnego cokolwiek zrobić, by poszerzać tę ścieżkę, żeby umacniać trakt, po którym posuwać się będą Polacy i Polska, no to myślę, że będziemy mieli powody w tym naszym maleńkim gronie także do radości i do satysfakcji.</p>
<p>Chciałbym kończąc - bo już za długo gadam - chciałbym kończąc bardzo serdecznie podziękować - przede wszystkim stronie solidarnościowo-opozycyjnej, paniom i panom i panu przewodniczącemu za właśnie ów klimat poszanowania i partnerstwa i wolę porozumienia.</p>
<p>Chciałbym także bardzo serdecznie podziękować kolegom, przyjaciołom, towarzyszom ze strony koalicyjno-rządowej, w której - jak wiecie państwo - i także mieliśmy sporo rozbieżności i sporów i rozterek. Ale to dobrze, to dobry prognostyk dla Polski, tak uważam - dla demokracji w Polsce. I cieszę się osobiście, że tak to jest po naszej stronie. Chciałbym wszystkim kolegom serdecznie podziękować za pomoc jakiej udzielali mi jako współprzewodniczącemu w tym okresie nie ukrywam trudnym dla mnie osobiście.</p>
<p>I wreszcie chciałbym podziękować obu asystentom naszego podzespołu - pani Domagalskiej i mojemu koledze panu Norbertowi Potockiemu za żmudną pracę w kulisach i kuluarach naszego podzespołu. Wszystkim paniom i panom, kolegom i przyjaciołom chcę życzyć dobrych i spokojnych świąt. Tyle z mojej strony panie przewodniczący.</p>
<p><em>Przewodniczący</em>:</p>
<p>Dziękuję serdecznie. Ja nie sądzę, żeby można było coś dodać poza drobnymi różnicami na tematy historiozoficzne - że tak powiem - ideologiczne.</p>
<p>/Wesołość/.</p>
<p>Jestem w pełni zgodny z panem współprzewodniczącym szczególnie jeżeli chodzi o podkreślenie tego faktu, dla nas już dziś dość oczywistego. I to dopiero na końcu, że można, że da się, że zachowując reguły gry, czy wypracowując w efekcie fair play można i należy tak postępować. Należy zachęcać innych, może im uda się więcej niż nam.</p>
<p>Ale dziękuję wszystkim, stronie koalicyjno-rządowej w szczególności za to, że rozstajemy się chyba bogatsi w doświadczenia i w atmosferze dużo sympatyczniejszej niż spotykaliśmy się.</p>
<p>Dziękuję wszystkim za to.</p>
<p>/Koniec obrad/.</p>
<p>KORPUS= Obrady Okrągłego Stołu</p>
<p>ZESPÓŁ= Podzespół do spraw Środków Masowego Przekazu</p>
<p>TYTUŁ= STENOGRAM z szóstego posiedzenia Podzespołu do spraw Środków Masowego Przekazu</p>
<p>DATA= 22 marca 1989 r.</p>
<p>SYGNATURA= C9540/11</p>
<p>INW= 46058</p>
<p>TEKST=</p>
<p>Stenogram z obrad Podzespołu do spraw Środków Masowego Przekazu odbytych dnia 22 marca 1989 r.</p>
<p><em>Przewodniczący - Krzysztof Kozłowski</em>:</p>
<p>Witam wszystkich obecnych. Zgodnie z umową mnie przypada powitanie państwa i od razu pytanie - mamy przed sobą tekst komunikatu końcowego z Podzespołu Środków Masowego Przekazu. Jakie są propozycje drugiej strony na temat tego dokumentu?</p>
<p>Krótko mówiąc - podpisujemy zgodnie z tym co ustaliliśmy w piątek, czy też są inne jeszcze propozycje i uwagi?</p>
<p><em>Red. B. Jachacz</em>:</p>
<p>Panie przewodniczący, strona koalicyjno-rządowa z ogromną radością dzisiaj podpisałaby przekazanie owego sprawozdania zespołowi nadrzędnemu, tzn. zespołowi politycznemu, ponieważ strona koalicyjno-rządowa też myśli o nadchodzących świętach i nie myśli o tym, aby cały kwiecień spędzić na żmudnych negocjacjach. Je mam wrażenie, że powinniśmy dzisiaj dokonać przeglądu pracy komisji redakcyjnej, bowiem pamiętamy nasze ostatnie posiedzenie z ubiegłego piątku, które trwało 20 minut, a następnie za wolą obu stron postanowiliśmy kontynuować prace komisji redakcyjnej, która z natury rzeczy pracuje, pracowała w ograniczonym składzie. No, a dziś mamy możliwość spotkania się w składzie pełnego zespołu. A więc, aby zadośćuczynić demokracji, jesteśmy w stanie na sesji plenarnej zastanowić się w szczegółach nad wynikami pracy komisji redakcyjnej.</p>
<p>A tu nie ukrywam w tym gronie, ponieważ myślę, że osiągnęliśmy takie minimum szczerości, o które wspólnie apelowaliśmy pięć tygodni temu, że w ciągu ostatnich dni strona koalicyjno-rządowa w pełnym składzie swojej delegacji spotykała się, aby zastanowić się nad wynikami prac komisji redakcyjnej. I w wyniku tych spotkań, a także decyzji politycznych, będziemy jeszcze chcieli, w czasie tej, miejmy nadzieję - krótkiej dzisiejszej sesji plenarnej - panie przewodniczący zgłosić kilka propozycji uzupełnień redakcyjnych, kilka propozycji przeredagowań oraz kilka autopoprawek.</p>
<p><em>Przewodniczący</em>:</p>
<p>Rozumiem, że bawimy się od początku. Unieważniamy dotychczasowe wyniki pracy komisji redakcyjnej i zdanie po zdaniu redagujemy na nowo tekst. Nie powiem, żeby mnie to zachwycało, ale jeżeli panowie w momencie, kiedy dokument jest gotowy do podpisu wprowadzacie autopoprawki, przeredagowania, zmiany. Mimo, iż umówiliśmy się, że komisja będzie już tylko redagowała stylistycznie tekst, a nie merytorycznie, to ja poproszę o te poprawki, poproszę o przerwę. Spotkamy się za tydzień, przedstawimy nasze autopoprawki, nasze dopisy. My też potrafimy dopisywać, my też potrafimy zaostrzać tekst.</p>
<p>Ja chciałbym, żebyśmy się traktowali w tym gronie w miarę poważnie. Nie ukrywam, że na tym etapie torpedowanie dokumentu jest decyzją polityczną, której nie rozumiem.</p>
<p>Nie jest to absolutnie, proszę nie brać tego personalnie, cenię bardzo i podziwiam wręcz współprzewodniczącego za wolę doprowadzenia do maksymalnych uzgodnień, do zmian, wolt tego typu, że rozbieżności potrafił zamieniać w uzgodnienia. Bardzo to ceniłem, bardzo chcieliśmy iść w tym kierunku. Jeżeli okazuje się, że są przeszkody, to dobrze. Rozumiemy - sytuacja, uwarunkowania. Ale to nie my jesteśmy odpowiedzialni za taki wynik.</p>
<p>Stąd ja bym prosił o przekazanie, może najpierw krótkie zreferowanie o co chodzi, w jakim kierunku chcecie panowie to zmieniać. No i możemy podążyć do domu, a my się zastanowimy nad tym. I po świętach się spotkamy, porozmawiamy, powołany nową komisję. I zdanie po zdaniu będziemy analizować.</p>
<p>Po prostu - mówiąc najkrócej - została podważona jakaś wiarygodność. Sądziłem, że pewne sprawy mogą być niedociśnięte nawet na piśmie, tylko intencje wyrażone wystarczą, ażeby zaufać, że to porozumienie będzie miało jakiś sens i jakieś skutki.</p>
<p>No, ta sytuacja każe mi wątpić w ten stopień zaufania i wobec czego będziemy i my uściślać. Rzeczywiście wczoraj po południu dowiedzieliśmy się, że tekst jest pokreślony. Chciałbym prosić o te uwagi, o przedstawienie o co chodzi i z czego panowie się wycofujecie, co chcecie dopisać, co chcecie przeredagować.</p>
<p><em>                             </em>:</p>
<p>Nim przejdziemy do propozycji, o jakie prosi pan przewodniczący, to my mamy pytanie do współprzewodniczących komisji redakcyjnej. Ponieważ na ostatnim posiedzeniu przyjęto określoną koncepcję i miały być to zmiany stylistyczne, jak pamiętamy. W związku z tym tutaj się bardzo wiele zmieniło, a więc wobec tego jest podstawowe pytanie do współprzewodniczących komisji redakcyjnej - dlaczego ten tekst jest tak różny od tego, na co się po prostu wtedy zgodzono?</p>
<p><em>Ob. M. Iłowiecki</em>:</p>
<p>Wraz z panem Toeplitzem i jeszcze z panami to redagowaliśmy. Otóż moim zdaniem, poza właściwie jednym słowem merytorycznym nie ma tam ani jednej zmiany merytorycznej. Tam są tylko zmiany stylistyczne. Tyle, dziękuję.</p>
<p><em>Ob. K. T. Toeplitz</em>:</p>
<p>Jeżeli mogę w tej sytuacji jako drugi współprzewodniczący, to potwierdzam to co mówi pan Iłowiecki. Tekst, który dała komisja redakcyjna, uważając go za ostatecznie dopracowany, to jest ten tekst bez poprawek, który panowie wszyscy macie w ręku. Uważaliśmy, że w ten sposób kończymy zapisywanie, po prostu stylizowanie już przedyskutowanych poprawek.</p>
<p>Ja mogę tylko dodać od siebie, że w pierwszym moim wystąpieniu przy tym stole powiedziałem, że moja sytuacja tutaj jest komfortowa, to znaczy, że nie reprezentuję ani żadnego stronnictwa, ani żadnej partii, ani żadnej siły społecznej tylko samego siebie. I przystępując do tych negocjacji, siadając po tej stronie, założyłem sobie, że obowiązuje mnie jakby potrójna lojalność: lojalność wobec strony, po której usiadłem, lojalność wobec partnerów, których racje, argumenty, powinienem wysłuchać, uwzględniać i uważać za formułowane w dobrej wierze oraz lojalność wobec samego siebie, wobec swojego poglądu na to jak sobie wyobrażam system ładu informacyjnego w nowych warunkach.</p>
<p>Otóż jeśli o mnie chodzi, to może - być może - poza jednym słowem, które znalazło się, moim zdaniem, w tym protokole przez przeoczenie, uważam, że ten protokół, który złożyliśmy z panem Iłowieckim spełnia warunki tych trzech lojalności. Mówię o jednym słowie, ponieważ zdaje mi się, że na stronie piątej w pkt. k - wyraz „rozgłośni” dostał się po prostu przez przeoczenie, ponieważ sprawę rozgłośni przekazywaliśmy do ustawy o ładzie w eterze. To jest jedyna myśl, która mi po prostu przyszła do głowy później. Uważałem, że wpisaliśmy ją przez - no po prostu przez niedopatrzenie. To jest wszystko co mogę w tej sprawie powiedzieć.</p>
<p>Dziękuję.</p>
<p><em>                             </em>:</p>
<p>Może tylko dla rozładowania napięcia. Jedna uwaga jest tylko do tego potrzebna, co panowie przewodniczący powiedzieli. Jako członek tej komisji redakcyjnej chciałbym dodać, że dyskutując nawet stylistyczne poprawki do tego tekstu, który leży na stole, nie mieliśmy ani na chwilę wątpliwości, że ostateczna wersja będzie dziełem plenarnego posiedzenia tego stołu, a nie... ani przez moment też nie przypuszczałem, że może to być tekst przyjęty na dzisiejszym posiedzeniu bez dyskusji, bez dyskusji merytorycznej. Zatem, aby rozładować dramatyzm sytuacji chciałem przypomnieć, że w tym 4-osobowym zespole traktowaliśmy ciągle ten dokument jako projekt do ostatecznej weryfikacji. Tak chyba wszyscy czterej to rozumieliśmy również. Po prostu dla wyjaśnienia do końca tych spraw dyskusyjnych. Dziękuję.</p>
<p><em>Przewodniczący</em>:</p>
<p>Proszę bardzo - pan Tabkowski.</p>
<p><em>Ob. Sławomir Tabkowski:</em></p>
<p>Jeśli mogę zwrócić uwagę to rozpoczęliśmy nasze dzisiejsze spotkanie od propozycji ewentualnego zawieszenia obrad, przeniesienia ich na po świętach. Natomiast jeszcze wszyscy członkowie naszego zespołu nie zostali zapoznani z propozycjami tych zmian, autopoprawek itd.</p>
<p>Czyli niejako rozpoczynamy dyskusję nie jako o meritum sprawy, tylko o zupełnie czymś innym. W związku z tym po pierwsze proponowałbym, abyśmy nie nagrzewali wzajemnie atmosfery, tylko abyśmy po prostu mogli spokojnie tak jak czyniliśmy to przez dosyć długi okres czasu wzajemnie poinformować o tych propozycjach, jak też o państwa zgodzie, braku zgody itd.</p>
<p>Po drugie - żadnej mowy nie ma o tym, iż ma być to redagowanie nowego materiału. Przecież ten materiał, który mam przed sobą w olbrzymim stopniu jest nie ruszony. Pewne zmiany są takie czy inne, które być może, że jeszcze będą podlegały z tej czy z tamtej strony, również i dalszym naszym na przykład autopoprawkom czy państwa argumentom. Ale sądzę, że powinniśmy zachować jednak, tak jak zachowywaliśmy przez cały okres wzajemną możliwość dyskusji i wymiany zdań, a nie zamykać w taki kategoryczny sposób. Przecież w kategoryczny sposób moglibyśmy zamknąć dyskusję już po pierwszym, bądź też po drugim posiedzeniu.</p>
<p>Po trzecie - chciałbym powiedzieć, że jako osoba, która pracowała z panem Krzysztofem Protakiewiczem w zespole do spraw drugiego obiegu, miałem okazję ze strony państwa, trzykrotnie doznać pewnego rodzaju afrontu - jeśli mogę - używam tego w cudzysłowie, kiedy uzgodnienia w jeden dzień, na następny dzień przez stronę państwa były wycofywane. Wobec tego nie jest to nic nadzwyczajnego, nie jest to żadna reguła strony koalicyjno-rządowej. Są to po prostu negocjacje.</p>
<p>Po czwarte - z uwagi na to, że podstawowe kwestie, z tego co ja znam te poprawki, czy propozycje, podstawowe kwestie są nienaruszone, to byłaby tylko sprawa ewentualnie faktu, że 4-osobowa komisja przygotowała, a teraz zaczynamy dyskusję. Ale jeśliby tamta decyzja komisji, też 4-osobowej była ostateczna, to chciałbym zapytać - po co żeśmy się dzisiaj spotkali. Przecież chyba w sposób naturalny spotkaliśmy się, aby przedyskutować to co zespół redakcyjny przygotował. Tak samo zresztą, jak to było w sprawa drugiego obiegu.</p>
<p>Czyli ja, proszę mi wybaczyć, chciałbym uprzejmie zaapelować o to, aby w takiej atmosferze jak do chwili obecnej, abyśmy mogli w dniu dzisiejszym obradować i aby nie traktować spraw takich, że proponowana poprawka taka czy inna stanowi zachowanie niepoważne, czy wycofywanie, czy zaczynamy od początku. My niczego nie zaczynamy od początku, bo już to co do chwili obecnej zostało zrobione, jest olbrzymim niewątpliwie osiągnięciem.</p>
<p>I wobec tego może nie decydujmy - czy się mamy rozstać i spotkać za tydzień, czy za dwa tygodnie, tylko może wysłuchajmy tego, może wróćmy jednak do rozmowy. Chyba że po prostu propozycja tak kategoryczna przedstawiona przez państwa, ma stanowić liczący się element wymuszenia po prostu na stronie naszej, po prostu niemożliwość przedstawienia, czy też dyskusji proponowanych zmian.</p>
<p><em>Przewodniczący</em>:</p>
<p>Dziękuję bardzo. Nie chodzi o żadne wymuszenie. Chodzi po prostu o to, że jeżeli do uzgodnionego tekstu wprowadza się na tym etapie poprawki, to my też po prostu musimy siąść i zdanie po zdaniu przepatrzeć. Na tej samej zasadzie.</p>
<p>Prowadzimy dalej negocjacje, tylko zamiast je kończyć dzisiaj, kończymy je w bliżej nieokreślonym terminie. Przy tego rodzaju metodzie oczywiście będziemy je kontynuować. Nikt się z niczego nie wycofuje, poza wyrażeniem ubolewania z naszej strony, że pewien wkład pracy okazał się - być może - nieco zmarnowany.</p>
<p>Proszę o przedstawienie poprawek, czy autopoprawek, czy zmian, które proponujecie do tekstu, do projektu tekstu komunikatu końcowego, który mamy przed sobą.</p>
<p><em>                             </em>:</p>
<p>Panie Przewodniczący, Panie i Panowie! Nerwy oczywiście są złym doradcą.</p>
<p>A więc oczywiście, że spora część uczestników dzisiejszych obrad jest ogromnie przywiązana już do tez, ocen, a niekiedy słów. Wszak i przy mojej przytomności odbywała się niekiedy wielogodzinna dyskusja nad pojedynczym słowem. I jest dla mnie bardzo zrozumiałe i szanuję taką postawę, kiedy ludzie przywiązani do tych ustaleń, w gronach mniejszych, a przecież niestanowiących. I myślę, że przyznacie panie i panowie, że te grona, które do tej pory pracowały nad tekstami nie były ciałami stanowiącymi, były przez nas obdarzone zaufaniem. Natomiast nie miały tej mocy stanowiącej w sensie nadawania ostatecznego kształtu naszemu dokumentowi, z naszego zespołu.</p>
<p>Stąd zrozumiałe jest kiedy na sam dźwięk zapowiedź autopoprawek czy zmian, czy jakichś doredagowań mierzymy się wewnętrznie. Potrafię się wczuć w nastawienia strony solidarnościowo-opozycyjnej kiedy dowiaduje się przed godziną 9.00, a właściwie już wczoraj, że strona koalicyjno-rządowa zmierza do takich uzupełnień, bądź korekt. Z tym, że gwoli prawdzie, myślę, że ponieważ szczerość sobie ogromnie cenię, panowie nie zakwestionujecie tezy, iż materiały, które do tej pory były opracowywane miały i mają charakter jednak roboczy. No nie są dokumentem, który mamy wyłącznie przyjąć do wiadomości i rozstać się. Jeśliby tak rozumować, to wtedy nasze spotkanie byłoby bez sensu. To podpisaliby dokument czy sprawozdanie panowie Iłowiecki i Toeplitz, panowie Kozłowski i Jachacz, i wtedy niepotrzebne byłoby to spotkanie całego zespołu.</p>
<p>Oczywiście mamy trzy wyjścia przed sobą. Albo spróbować do upadłego - to znaczy wysłuchać owych propozycji strony koalicyjno-rządowej i się z nimi zmierzyć, po uznaniu, że są one nie do przyjęcia - zawiesić pracę naszego zespołu i spotkać się po świętach.</p>
<p>Albo spróbować osiągnąć dzisiaj porozumienie wierząc, że towarzyszyła nam cały czas i dobra wola, i chęć osiągnięcia tego porozumienia. No, pohukiwaniem i nerwami wiele tutaj nie zwojujemy.</p>
<p>A teraz przechodzę do zreferowania mandatu, który otrzymałem od delegacji koalicyjno-rządowej w ciągu ostatnich dni. Przy okazji dziękuję za dobre słowo pana przewodniczącego skierowane pod moim adresem.</p>
<p>Po pierwsze - myślę - czeka nas wspólne rozstrzygnięcie jaki ma być tytuł naszego materiału, a tego jeszcze w żadnej fazie naszych rozmów nie rozstrzygnęliśmy. Ja nie pamiętam gremium, grona, nawet małej grupki, która by się tym zajmowała, A jest to sprawa dla nas ważna - czy to będzie komunikat końcowy, czy protokół, czy sprawozdanie, czy dokument, czy ustalenia. Nic w tej chwili nie jest powiedziane na ten temat.</p>
<p>Chcemy prosić o wzięcie pod uwagę na pierwszej stronie w trzecim od końca akapicie możliwości uzupełnienia tego zdania, które brzmi: „Kontrolować władze w szerokim zakresie tego pojęcia oraz bronić swobód obywatelskich, interesów jednostki” uzupełnić o dwa słowa „społeczeństwa i państwa”.</p>
<p>Znamy państwa alergię na tle tych słów, dobrze wiemy. I nie chcemy być posądzani, broń panie Boże o to, że próbujemy państwa nakłonić do jakiejś „lojalki” czy czegoś tam jeszcze tego typu. Ale wydaje się nam, to znaczy mówię o stronie koalicyjno-rządowej, że bylibyśmy nie w porządku wobec tych wszystkich, którzy z kolei nam mandat dali. Ale myślę także, że wobec opinii publicznej, gdyby w naszej preambule, naszego zespołu, zabrakło tych słów.</p>
<p>Na stronie drugiej - w akapicie drugim - „Szanując to, że obie strony zamierzają swoją wizję ładu informacyjnego realizować, tj. zachowują prawo do realizacji własnej wizji nowego ładu informacyjnego” /na stronie drugiej, drugi akapit/.</p>
<p>Ja myślę, że to sformułowanie, ważne dla strony solidarnościowo-opozycyjnej, tak domniemam, ma wyrażać to czym się między innymi różniliśmy - filozofią podejścia. Ale ogromnie zależy nam na tym, szanując owo prawo do dążenia do własnej wizji, aby dopisać tam słowa „w ramach obowiązującego porządku prawnego”.</p>
<p>I znowu obawiam się, że panie i panowie zjeżycie się na te pięć słów dodatkowych: „w ramach obowiązującego porządku prawnego”.</p>
<p>Nam zależy bardzo na legalizmie i pragniemy wierzyć, że również państwo, skoro zakładacie ewolucyjną drogę rozwoju naszego kraju, przemian demokratycznych także możecie być skłonni przynajmniej do podjęcia dyskusji nad tym co rozumieć przez ramy obowiązującego porządku prawnego, jako warunki realizacji własnej wizji nowego ładu informacyjnego. Zarówno dziś jak i w przyszłości.</p>
<p>W każdym razie odczuwaliśmy, mówię to za siebie, w ciągu tych pięciu tygodni, iż państwo także bardzo pragniecie stać na gruncie prawa i poszanowania prawa. I myślę, że tej tezy, w tym środowisku dziennikarzy, ludzi prasy, trudno zakwestionować.</p>
<p>To znaczy panie Jacku, ten który obowiązuje i który będzie obowiązywał jutro. Na przykład po zmianie prawa prasowego, po zniesieniu cenzury, zawsze będzie obowiązywał jakiś porządek prawny. Myślę, że on się też będzie zmieniał, on też będzie ewoluował. I to wszystko na stronie drugiej.</p>
<p>Na stronie trzeciej - chcemy prosić o rozważenie czy w punkcie pierwszym wiersz trzeci słowa „ustalenie” nie zamienić słowem „propozycja”. Zaraza wytłumaczę się paniom i panom dlaczego przywiązujemy wagę do tej zmiany. Otóż w całym tym „podrozdzialiku”, numerowanym a/, b/, c/, d/ - użyliśmy świadomie, a może nieświadomie - z naszej strony nie przywiązywaliśmy takiej ogromnej wagi tutaj do słów. Używamy bardzo kategorycznych sformułowań: uchylenie, ustanowienie, ustalono, ustalono, ustalono, ustalono, uznano. Odczytałem pierwsze słowa w punktach a/, b/, c/, d/.</p>
<p>Wszystkie te punkciki, podpunkciki dotyczą zmian legislacyjnych, zmian prawa. Zmian, których wprowadzenia oczekujemy od Sejmu. Chcielibyśmy, aby najwyższa izba ustawodawcza w państwie potraktowała ów dokument tak kategorycznie, protokół czy sprawozdanie tak kategorycznie sformułowany jednak jako propozycję, a nie jako ustalenia wiążące tę najwyższą izbę ustawodawczą. Co nie zmienia w niczym sformułowań w punkcie a/, b/, c/, d/. Innymi słowy idzie o osłabienie wrażenia, że są to ustalenia, których...</p>
<p>A już mówiąc zupełnie wprost - dobrze panie i panowie wiecie, że i ta najwyższa izba byłaby gotowa bardziej przychylnym, życzliwym okiem spojrzeć na pakiety ustaw, które w tej chwili płyną do niej i które musi ona, czy ma ona w trybie pilnym, prawie awaryjnym, w ciągu niewielu tygodni jakie zostały jej do zakończenia kadencji rozpatrzeć.</p>
<p>Na stronie czwartej - w punkcie „j”, ostatnim. Chcemy prosić o rozważenie wprowadzenia poprawki wręcz formalnej. Ale naszym zdaniem oczywistej, którą przez gapiostwo bodaj nie została - wspólne gapiostwo - wniesiona do tej pory. Mianowicie - proponujemy, aby to zdanie brzmiało: „uznano, że organizacje redakcji oraz zakres działania określa statut albo regulamin redakcji, a jej linię programową określa wydawca”. Podkreślam, „a jej linię programową określa wydawca”.</p>
<p><em>                             </em>:</p>
<p>Czy można prosić o odczytanie raz jeszcze tego fragmentu?</p>
<p><em>                             </em>:</p>
<p>Uznano, że organizację redakcji /tu proponujemy skreślić/ oraz zakres działania określa statut albo regulamin redakcji, a jej linię programową określa wydawca. Jest tak na całym świecie.</p>
<p><em>                             </em>:</p>
<p>Ale zostaje „zakres działania określa statut lub regulamin” - to zostaje?</p>
<p><em>                             </em>:</p>
<p>Na stronie piątej nie zgłaszamy zmian.</p>
<p>Prosiłbym jeszcze może o komentarz kol. Brodzkiego do tej sprawy.</p>
<p>Panie przewodniczący, nie zgłaszamy zmian.</p>
<p>Do strony szóstej nie zgłaszamy.</p>
<p><em>                             </em>:</p>
<p>Do strony piątej.</p>
<p><em>                             </em>:</p>
<p>Do strony piątej i szóstej panie mecenasie nie zgłaszamy.</p>
<p>Do strony siódmej nie zgłaszamy.</p>
<p>Do strony ósmej nie zgłaszamy.</p>
<p>Do strony dziewiątej nie zgłaszamy.</p>
<p>Do strony dziewiątej i dziesiątej w połączeniu /aż się boję przedstawić, bo obawiam się, że spowoduje to hałas/.</p>
<p>Mianowicie zostałem zobowiązany do zaproponowania skrócenia pierwszego akapitu w rozdziale piątym dotyczącym papieru /strona dziewiąta z przeniesieniem na stronę dziesiątą do zaproponowania skrócenia tego akapitu do jednego zdania, że strony krytycznie oceniły obecny stan produkcji papieru i przemysłu poligraficznego. I następnie strony opowiadają się za pełnym urynkowieniem obrotu papierem.</p>
<p>I tu panie przewodniczący kreślimy - od jednocześnie... - do produkcji papieru.</p>
<p>W tym punkcie pierwszym chcemy zaproponować. I myślę osobiście, że nie będzie to sporne, aby ostatnie zdanie w tym punkcie uzupełnić sformułowaniem „przez subwencjonowanie produkcji finalnej”.</p>
<p><em>Ob. M. Król</em>:</p>
<p>Gdyby pan zechciał przeczytać zdanie.</p>
<p><em>                             </em>:</p>
<p>Bardzo proszę panie Marcinie - aby w przyszłości uniknąć negatywnych następstw komercjalizacji, zwłaszcza przy głębokim niedoborze papieru, należy chronić sfery i systemy wartości szczególnie ważne dla kultury narodowej i edukacji oraz niezbędne dla funkcjonowania państwa.</p>
<p>Jak pamiętacie państwo z komisji redakcyjnej, nad tym zdaniem męczyliśmy się przez godzinę czy półtorej. Chcemy zaproponować uzupełnienie tego zdania o cztery słowa: „przez subwencjonowanie produkcji finalnej”.</p>
<p><em>                             </em>:</p>
<p>Na końcu rozumiem.</p>
<p><em>                             </em>:</p>
<p>Tak - przez subwencjonowanie produkcji finalnej.</p>
<p>Na stronie jedenastej chcemy prosić o rozważenie w akapicie drugim poprawki oczywistej w naszym rozumieniu. I znów przypomnę, że o ten punkt toczyła się bardzo gorąca kłótnia w piątek, zwłaszcza między mną i panem Kofmanem, chociaż nie tylko.</p>
<p>Byliśmy w sumie zgodni co do potrzeby wyrażenia naszego stosunku jeśli chodzi o nowo powstające wydawnictwa, drukarnie, firmy poligraficzne, co do potrzeby wyrażenia jakiejś naszej deklaracji w sprawach statusu i warunków powstawania i pracy tego wszystkiego co uzupełnia nasze moce poligraficzne.</p>
<p>Chcemy zaproponować, aby końcówka tej myśli brzmiała: „jeśli spełniają funkcje istotne dla społeczeństwa i kultury narodowej”. Koniec tego akapitu.</p>
<p>Powtórzę raz jeszcze - „jeśli spełniają funkcje istotne dla społeczeństwa i kultury narodowej”.</p>
<p>Aby wyjaśnić w gruncie rzeczy tę formalną redakcyjną poprawkę - sądzimy, że uzyskamy wsparcie czy zrozumienie strony koalicyjno-rządowej dla myśli, że owe obniżania podatków preferencje czy ulgi, poparcie dla wydawnictw, drukarni itd. w tym nowo zakładanych, powinno dotyczyć tych, którzy pomnażają dobra kultury.</p>
<p><em>Ob. M. Iłowiecki</em>:</p>
<p>To znaczy, że to ostatnie zdanie wypada.</p>
<p><em>                             </em>:</p>
<p>Panie Macieju, zamiast z racji ich społecznego znaczenia i funkcji spełnianych w kulturze narodowej, to - jeśli spełniają funkcje istotne dla społeczeństwa i kultury narodowej.</p>
<p><em>                             </em>:</p>
<p>To znaczy skreślamy tamto...</p>
<p><em>                             </em>:</p>
<p>Tak, jeśli spełniają funkcje istotne dla społeczeństwa i kultury narodowej.</p>
<p>Chciałbym prosić, ażebyście państwo przy tej zmianie, którą traktujemy naprawdę jako redakcyjną nie węszyli, czy nie upatrywali żadnego podstępu, ponieważ mamy świadomość w każdym razie w naszym gronie, że komercjalizacja, której się tak bardzo boimy na rynku prasowo-wydawniczym przyniesie nam utworki, czy producentów, czy wydawców, których trudno by zaliczyć do tych spełniających społecznie użyteczne czy powiedzmy ważne dla kultury narodowej funkcje.</p>
<p>Na tejże stronie - chciałem poinformować o treści zapisu rozbieżności. Mianowicie...</p>
<p><em>                             </em>:</p>
<p>To w tym pustym miejscu trzeba zapisać. Tu jest puste miejsce zostawione na tę rozbieżność.</p>
<p><em>                             </em>:</p>
<p>Tak - strona koalicyjno-rządowa uważa, że każdy wydawca jest niezależny i nikt z zewnątrz nie ma prawa ingerować w jego zgodne z prawem poczynania oraz struktury.</p>
<p>Powtórzę: strona koalicyjno-rządowa uważa, że każdy wydawca jest niezależny i nikt z zewnątrz nie ma prawa ingerować w jego zgodne z prawem poczynania oraz struktury.</p>
<p><em>                             </em>:</p>
<p>Poprosimy to jeszcze raz...</p>
<p><em>                             </em>:</p>
<p>Strona koalicyjno-rządowa uważa, że każdy wydawca jest niezależny i nikt z zewnątrz nie ma prawa ingerować w jego zgodne z prawem poczynania oraz struktury.</p>
<p>No, mówiąc wprost, szanowni państwo, jest to odpowiedź na waszą ocenę monopolistycznego stanu w RSW. Taka jest odpowiedź strony koalicyjno-rządowej.</p>
<p>Jeśli potraktujemy to jako odpowiedź, to wtedy panie przewodniczący proponuję żebyśmy po...</p>
<p><em>                             </em>:</p>
<p>Gdzie chcecie to umieścić, to jest wasza decyzja.</p>
<p><em>                             </em>:</p>
<p>Jeśli chodzi o rozdział szósty w punkcie pierwszym chcemy zaproponować wyłącznie redakcyjną poprawkę. A mianowicie - następujące brzmienie.</p>
<p>Strony zgadzają się na wprowadzenie na antenę radia i telewizji programów autorskich - teraz uwaga - przeniesienie z następnej strony - osób /przepraszam bardzo/ - programów autorskich w nawiasie - na zasadzie umowy o dzieło - koniec nawiasu. Osób wspólnego zaufania, proponowanych przez stronę opozycyjno-solidarnościową. To jest z tej następnej strony. I tutaj kropka.</p>
<p>Programy te mogą mieć zróżnicowaną formę /i dalej jak w treści/ - o wymiarze co najmniej 30 minut w telewizji, 60 minut w radio - raz w tygodniu w dobrym czasie antenowym.</p>
<p>W istocie jest tu tylko...</p>
<p>/Głos z sali: Bardzo prosimy o powtórzenie/.</p>
<p>Proszę bardzo - strony zgadzają się na wprowadzenie na antenę radia i telewizji programów autorskich /na zasadzie umowy o dzieło/ osób wspólnego zaufania proponowanych przez stronę opozycyjno-solidarnościową.</p>
<p>Jak zauważyliście doszedł nawias, a w nim na zasadzie umowy o dzieło.</p>
<p>/Głos z sali na wyciszeniu/.</p>
<p>Nie, stronę opozycyjno-solidarnościową.</p>
<p><em>                             </em>:</p>
<p>Tak, a teraz formy i wymiar tych programów.</p>
<p><em>                             </em>:</p>
<p>Programy te mogą mieć zróżnicowaną formę i dalej - jak w tekście - w wymiarze co najmniej 30 minut w telewizji, 60 minut w Polskim Radio, raz w tygodniu, w dobrym czasie antenowym. /Kropka/.</p>
<p>I w następnym zdaniu - podobne rozwiązania mogą dotyczyć innych organizacji politycznych. Zwracamy się z propozycją, prośbą do rozważenia o uzupełnienie o jedno słowo, ale bardzo ważne dla strony koalicyjno-rządowej - organizacji politycznych związkowych, społecznych i wyznaniowych. O słowo politycznych związkowych.</p>
<p><em>                             </em>:</p>
<p>Co to zmienia?</p>
<p><em>                             </em>:</p>
<p>Na stronie trzynastej w pkt 5 chcemy zaproponować rozważenie wspólne usunięcia zakończenia pierwszego akapitu. Ostatniego akapitu z ostatniego zdania lub gruntownego jego przeredagowania.</p>
<p><em>Ob. T. Mazowiecki</em>:</p>
<p>Jak brzmi to zakończenie?</p>
<p><em>                             </em>:</p>
<p>Strony zadeklarowały potrzebę - aż do komisji kolaudacyjnych.</p>
<p><em>                             </em>:</p>
<p>To znaczy po „rozpatrzeniu” jest kropka i koniec akapitu.</p>
<p><em>                             </em>:</p>
<p>Do strony czternastej nie zgłaszamy uwag.</p>
<p>Strona piętnasta.</p>
<p><em>                             </em>:</p>
<p>/Głos z sali na wyciszeniu/.</p>
<p><em>                             </em>:</p>
<p>Tak, oczywiste. Trzeba chyba w pełni - w telewizji.</p>
<p>Na stronie piętnastej jak wiadomo panie i panowie, tu jesteśmy winni stanowisko, czy rozbieżność strony koalicyjno-rządowej. Nie wiem czy tekst tej naszej rozbieżności, bo tak to można nazwać - został rozdany.</p>
<p>Nie został. Ale pozwolicie państwo, że odczytam ten tekst:</p>
<p>„Strona koalicyjno-rządowa stoi zdecydowanie na stanowisku integralności prawno-organizacyjnej Komitetu do spraw Radia i Telewizji, jako instytucji państwowej pozostającej pod administracją rządu”.</p>
<p>Panie Marcinie, kończyliśmy nasze spotkanie komisji redakcyjnej takim upoważnieniem, że strony zachowują prawo do sformułowania tekstów rozbieżności dla siebie.</p>
<p><em>                             </em>:</p>
<p>Przepraszam bardzo chciałbym zrozumieć - zamiast strony piętnastej proponuje się?</p>
<p><em>                             </em>:</p>
<p>Proponujemy tę nową stronę piętnastą jako ostateczną naszą propozycję tekstu rozbieżności.</p>
<p><em>                             </em>:</p>
<p>Tak, rozumiem.</p>
<p><em>                             </em>:</p>
<p>I brzmiałoby to tak: „strona koalicyjno-rządowa stoi zdecydowanie na stanowisku integralności prawno-organizacyjnej Komitetu do spraw Radia i Telewizji, jako instytucji pozostającej pod administracją rządu.</p>
<p>Strona koalicyjno-rządowa uważa jednocześnie, że na radiu i telewizji spoczywa obowiązek służby społecznej polegającej na tworzeniu reprezentującego jak najwyższy poziom programu, przy stałej trosce o zaspokojenie potrzeb całego pluralistycznego społeczeństwa.</p>
<p>Strona koalicyjno-rządowa uważa, że zarówno w programie radiowym, jak i telewizyjnym więcej miejsca należy poświęcić tematyce związkowej i religijnej, a także problemom mniejszości narodowych i ich niepowtarzalnej kulturze, obyczajom, przejawom życia organizacyjnego.</p>
<p>Strona koalicyjno-rządowa uważa również, że Komitet do spraw Radia i Telewizji w porozumieniu z Sejmem powinien przystąpić do organizowania transmisji z posiedzeń parlamentu w porozumieniu z Konferencją Polskiej Rady Ekumenicznej oraz Konferencją Episkopatu Polski powinien przystąpić do organizowania transmisji telewizyjnych nabożeństw.</p>
<p>Strona koalicyjno-rządowa uważa, że mogą być przyjmowane do emisji w Komitecie do spraw Radia i Telewizji na zasadzie umowy kupna - sprzedaży programy audio-wizualne tworzone poza Komitetem, przez niezależnych producentów.</p>
<p>Strona koalicyjno-rządowa stwierdza, że istnieją warunki uruchomienia programu III Telewizji Polskiej oraz programu V Krajowego Polskiego Radia, stanowiących integralną część Komitetu do spraw Radia i Telewizji, które głównie służyłyby przedstawianiu problemów i stanowisk związków, stowarzyszeń, organizacji, kościołów i innych podmiotów pluralistycznego życia społeczno-politycznego.</p>
<p>To jest strona piętnasta.</p>
<p>Strona szesnasta, która jest zaznaczeniem stanowiska ZSL i SD w sprawach radia i telewizji, pozostaje bez zmian.</p>
<p>Strona siedemnasta. Zostałem zobowiązany do zaproponowania nowej wersji strony siedemnastej, zresztą w duchu bardzo długiej dyskusji, jaką w tej kwestii toczymy od pięciu tygodni z myślą o ustosunkowaniu się naszego podzespołu do bardzo bolesnego problemu dla obu stron, jakim była weryfikacja dziennikarzy w 1982 r. A więc kwestia naprawiania indywidualnych krzywd, jakie wynikały z tytułu wypaczeń stanu wojennego i owej weryfikacji.</p>
<p>Jak pamiętacie panie i panowie, uznaliśmy wspólnie, że sprawa ta przerasta kompetencje polityczne, możliwości naszego podzespołu. A ponieważ wiąże się z kwestiami poruszanymi na wielu innych „stolikach”, uznaliśmy wspólnie, że należą ją przekazać do rozpatrzenia zespołowi nadrzędnemu, czyli Zespołowi do spraw Reform Politycznych.</p>
<p>W świetle tej wspólnej konstatacji chcemy się zwrócić, a właściwie zwracamy się o uchylenie pierwszego akapitu w tym rozdziale.</p>
<p><em>                             </em>:</p>
<p>To znaczy dokładnie?</p>
<p><em>                             </em>:</p>
<p>Od „strony uważają za konieczne” do końca akapitu.</p>
<p><em>Ob . T. Mazowiecki</em>:</p>
<p>A co z drugim akapitem w takim razie, który wisi w powietrzu?</p>
<p><em>                             </em>:</p>
<p>Mówię o pierwszym akapicie.</p>
<p><em>Ob. T. Mazowiecki</em>:</p>
<p>Ponieważ sprawa ta, jaka sprawa?</p>
<p><em>                             </em>:</p>
<p>Ponieważ sprawa weryfikacji dziennikarzy... jest częścią szerszego zagadnienia /zamiast ta/ jest częścią szerszego zagadnienia, Podzespół do spraw Środków Masowego Przekazu przesyła ją do rozpatrzenia Zespołowi do spraw Reform Politycznych.</p>
<p>Jak dochodzą do nas słuchy, przy wielu podzespołach a także i w zespołach, pracuje się bardzo intensywnie nad formułami politycznymi, które by ujmowały i w kategoriach politycznych, moralnych i prawnych kwestie zadośćuczynienia temu co nazywam wypaczeniami stanu wojennego.</p>
<p><em>                             </em>:</p>
<p>Czy to już wszystko?</p>
<p><em>                             </em>:</p>
<p>Nie, jeszcze nie. Ale zbliżam się do końca.</p>
<p><em>Ob. M. Król</em>:</p>
<p>Nie mam w ogóle strony osiemnastej.</p>
<p><em>                             </em>:</p>
<p>Zaraz do tego dojdę panie Marcinie. Chcemy zaproponować, aby także akapit trzeci, które określa naszą wspólną deklarację co do braku przyzwolenia dla karania poglądów politycznych, prześladowania poglądów - umiejscowić w rozdziale „Etyka zawodowa”.</p>
<p>Jest na tejże stronie bardzo jednoznacznie i wyraźnie zaznaczone stanowisko strony solidarnościowo-opozycyjnej w sprawie weryfikacji. Jednoznacznie i mocno. Iż była weryfikacja formą karania za poglądy polityczne i jako taka była niemoralna i powinna zostać potępiona - jednoznacznie i mocne.</p>
<p>I jak rozumiem, a tak rozumiałem od początku, określające, czy będące częścią tożsamości strony koalicyjno-rządowej w tej kwestii. Chcemy zapoznać państwa ze stanowiskiem strony koalicyjno-rządowej w tejże kwestii tzn. z rozbieżnością strony koalicyjno-rządowej. Brzmiałaby ona następująco:</p>
<p>„Strona koalicyjno-rządowa uważa, że w czasie weryfikacji dziennikarzy mogły być podjęte nietrafne, decyzje nietrafne, nieuzasadnione lub błędne. Gotowa jest dać zadośćuczynienie w tych indywidualnych przypadkach. Oświadcza równocześnie, że to czy ktoś był czy nie był zweryfikowany nie waży na dzisiejszych decyzjach personalnych.</p>
<p>I wreszcie strona ostatnia. Szanowni państwo, ja nie mam wytłumaczenia dlaczego zabrakło panu Krzysztofowi i panu Maciejowi strony osiemnastej.</p>
<p>/Głosy z sali: Nikt z nas nie ma, w ogóle w tym dokumencie nie ma/.</p>
<p>Szanowni panowie, no nie przyjmuję do wiadomości, ponieważ ja w tekście roboczym z ubiegłego piątku mam ten rozdział VIII.</p>
<p><em>                             </em>:</p>
<p>W roboczych tekstach to my mamy. Ale nie mamy w tym tekście ostatecznym.</p>
<p>I to była strona najmniej kontrowersyjna w dodatku.</p>
<p><em>                             </em>:</p>
<p>Ja myślę, że nie będziemy obarczać odpowiedzialnością czwórki naszych panów. I jesteśmy w stanie tę akurat mało kolizyjną stronę odszukać i włączyć z tekstu roboczego nawet, do tekstu, nad którym się w tej chwili biedzimy. I nie czyniłbym z tego proceduralnej kwestii, bo chyba nie ma żadnego powodu do tego.</p>
<p><em>                             </em>:</p>
<p>Ale może wobec tego trzeba przeczytać te poprawki, które żeśmy z panem Toeplitzem i z panem Łoziński, panem Kofmanem...</p>
<p><em>                             </em>:</p>
<p>Tak panie redaktorze, już do tego przechodzę. Może w całości pozwolę sobie odczytać całą tę stronę z braku jej tekstu przed panami. Rozdz. VIII brzmiałby: „Strony wyrażają przekonanie, że w nowym, mającym powstać wielopodmiotowym systemie komunikacji społecznej, tym bardziej stanowczo przestrzegane być muszą zasady wzajemnego poszanowania”. Było tam słowo lojalności, jak pamiętacie - usunęliśmy słowo lojalności wspólnie.</p>
<p>A więc muszą być przestrzegane zasady wzajemnego poszanowania.</p>
<p>„Dążenia do wysokiego poziomu kultury politycznej i wolnej od wrogości, nienawiści, uprzedzeń narodowościowych, religijnych czy grupowych, przy równoczesnym zachowaniu własnej tożsamości politycznej, światopoglądowej i społecznej przez poszczególne siły pluralistycznego układu społecznego”.</p>
<p><em>                             </em>:</p>
<p>Społeczeństwa - zamiast układu.</p>
<p><em>                             </em>:</p>
<p>Społeczeństwa. Następny akapit: „Strony przeciwstawiają się stanowczo...</p>
<p><em>                             </em>:</p>
<p>Jeśli - ...jakie zrobiliśmy przy ostatniej wersji to proponowaliśmy ten akapit jako najbardziej deklaratywny, jak gdyby taki intencjonalno-etyczny, przenieść na sam koniec.</p>
<p><em>                             </em>:</p>
<p>Ten trzeci?</p>
<p><em>                             </em>:</p>
<p>Ten, który pan czytał teraz, żeby kończył cały ten dokument. Natomiast zaczynałoby się - strony przeciwstawiają się stanowczo - to byłby pierwszy.</p>
<p>Drugi akapit - strony zgodnie uważają.</p>
<p>I wreszcie trzeci - to miałby być ten, który pan w tej chwili odczytał. Tak proponowaliśmy po prostu jakby ze względu na taki deklaratywny.</p>
<p>Jeśli chodzi o akapit drugi - czyli byłby to akapit pierwszy: Strony przeciwstawiają się stanowczo wszelkim proponujemy jedno słowo dodać „pozaprawnym”, co wydaje się być...</p>
<p><em>Ob. Adam Michnik</em>:</p>
<p>Cóż to tajemnica zawodowa?</p>
<p><em>                             </em>:</p>
<p>Panie Adamie, nie wybroni pan słowa „pozaprawnym”, chociaż rzeczywiście to jest spór o słowo. W moim przekonaniu chroniona jest prawnie, czy tajemnica wojskowa, czy gospodarcza.</p>
<p>I tak „pozaprawnym próbom ograniczania dostępu dziennikarzy do źródeł informacji” oraz dostępu do zdarzeń publicznych mających znaczenie dla wykonywanego przez nich zawodu. Profil pisma, orientacja polityczna i światopoglądowa nie będą powodem do żadnych ograniczeń w tej mierze.</p>
<p><em>                             </em>:</p>
<p>Przepraszam, ale może ja od razu przeczytam wersję stylistycznie zmienioną. Ostatnie zdanie: „Profil, orientacja polityczna i światopoglądowa pisma lub innego publikatora nie mogą być powodem stosowania ograniczeń w tej mierze.</p>
<p>Była przecież znowu półgodzinna dyskusja dlaczego musi być rozróżnienie między pismem a innym. Możecie użyć innego słowa zamiast publikator, ale nie znaleźliśmy innego.</p>
<p><em>                             </em>:</p>
<p>I chcemy zaproponować, aby na zakończenie tego akapitu skonsumować zawartość myśli tej ze strony siedemnastej. Mianowicie - „jednocześnie strony uważają, że nigdy i w żadnych okolicznościach pracownicy środków masowego przekazu nie mogą być karani za poglądy polityczne.</p>
<p><em>                             </em>:</p>
<p>Ta wersja się różni.</p>
<p><em>                             </em>:</p>
<p>Jednocześnie strony uważają, że nigdy i w żadnych okolicznościach pracownicy środków masowego przekazu nie mogą być karani za poglądy polityczne.</p>
<p>Oczywiście - pan przewodniczący ma rację, różni się. Ponieważ nie stawiamy tutaj wymogu, aby miarodajne czynniki uroczyście i święcie obwieściły Polsce i światu, że nigdy i w żadnych okolicznościach nie będą dziennikarze, czy pracownicy środków masowego przekazu.</p>
<p>Jeszcze raz powtarzam. „Jednocześnie strony uważają, że nigdy i w żadnych okolicznościach pracownicy środków masowego przekazu nie mogą być karani za poglądy polityczne”.</p>
<p><em>                             </em>:</p>
<p>Tak, tylko że pan tak uważa, a miarodajne czynniki nie.</p>
<p><em>                             </em>:</p>
<p>Nie, panie Jacku ja uważam za siebie po prostu. Uważam, że to jest deklaracja, pod którą muszę i powinienem się podpisać.</p>
<p>Panie przewodniczący, zakończyłem referowanie.</p>
<p>Przepraszam, jeszcze jedno - ostatni akapit jest bez zmian. Pozwolę sobie jeszcze przypomnieć jego brzmienie:</p>
<p>„Strony zgodnie uważają, że korzystanie z prawa do repliki i sprostowań powinno być wzajemne, domagają się od partnerów prostowania informacji podawanych przez nich od krajowych i zagranicznych środków przekazu, w tym wszystkich rozgłośni polskojęzycznych. Jeśli są to informacje nieprawdziwe, a firmowane przez organizacje, związki lub ich działaczy. Jeżeli krajowe lub zagraniczne środki przekazu nie będą sprostowań zamieszczać, należy umieszczać te sprostowania w analogicznych krajowych lub zagranicznych środkach przekazu”.</p>
<p>Panie przewodniczący, zreferowałem wszystko co miałem do zreferowania. Chciałbym prosić, aby panowie w swoim sumieniu rozważyli ciężar gatunkowy i jego znaczenie tych proponowanych zmian, uzupełnień, poprawek redakcyjnych, a także autopoprawek merytorycznych. Abyśmy... Może w tym celu byłaby niezbędna przerwa. Może jednak podjęlibyśmy trud dojścia i osiągnięcia do kompromisu i osiągnięcia go w dniu dzisiejszym.</p>
<p><em>                             </em>:</p>
<p>Ja proszę w takim razie o przerwę 20-minutową. Nie wydaje mi się wysłuchawszy tego, żeby dzisiaj można było ustosunkować się do tych wszystkich autopoprawek, żeby to było wykonalne. Tym bardziej, że to nas zmusza do propozycji pewnych innych przeredagowań, co jest oczywiste w tych warunkach.</p>
<p>Jeżeli zebrani nie mieliby nic przeciwko temu i pan współprzewodniczący, proponowałbym spotkać się tutaj o godzinie 10.40.</p>
<p></p>
<p>/Przerwa/.</p>
<p></p>
<p><em>Przewodniczący</em>:</p>
<p>Proszę o zajęcie miejsc. Przez minutę będziemy filmowani proszę o miły wyraz twarzy.</p>
<p>Proszę państwa, przepraszam za opóźnienie, ale dyskusja wewnętrzna nam się nieco przeciągnęła. Krótko chciałbym zreferować stanowisko strony opozycyjno-solidarnościowej wobec zgłoszonych zmian w tekście.</p>
<p>Oczywiście tytuł tego tekstu jest do uzgodnienia. Nie mamy tutaj żadnych oporów, może być to komunikat, rzeczywiście ta sprawa nie była do tej pory rozstrzygnięta i możemy ją rozstrzygnąć. To jest po prostu rzecz, którą można zrobić natychmiast, szybko i sprawnie.</p>
<p>Jeśli chodzi o dalsze sprawy:</p>
<p>W stosunku do pierwszej poprawki na stronie pierwszej „interesów jednostki i społeczeństwa” - tu się zgadzamy z państwem. Kontrolować władzę, a jednocześnie zabiegać - wydaje mi się, że ten punkt jest dość karkołomny - jeżeli włączymy tu i państwo. Interesy jednostki i społeczeństwa - na to oczywiście się godzimy.</p>
<p>Na stronie drugiej - „w ramach obowiązującego porządku prawnego”. Dla nas jest to sprawa pewnego poczucia - mówiąc górnolotnie - godności. Oczywistą jest rzeczą, że należy przestrzegać porządku prawnego w państwie. Natomiast zmuszanie nas do deklaracji tego rodzaju przy każdej okazji, uważamy za małą przesadę. Jeżeli panowie by się upierali przy tym dodatku, to my proponujemy skreślenie całego akapitu. Natomiast nie możemy przy każdej okazji deklarować, że będziemy działać zgodnie z prawem.</p>
<p>Punkt pierwszy - w świetle tego co usłyszeliśmy, wymaga przeredagowania. To jest na stronie trzeciej /?/ „Strony uznają, że po zarejestrowaniu...”</p>
<p>Rzecz polega na tym, że nastąpił mimo wszystko pewien kryzys zaufania w świetle autopoprawek strony rządowej. I w tej sytuacji jesteśmy zmuszeni po prostu ten rozdzialik uściślić. Jeżeli panowie przeredagowujecie i proponujecie przeredagowania, to my w takim razie nie możemy zgodzić się na to, że przewidzi się pewną ilość papieru. Nie, to w takim razie pan min. Kwaśniewski zgodnie z umową poda tony, i my tu będziemy wpisywać co komu w tym roku, ile. Po prostu musimy w tym miejscu stwierdzić jaka ilość papieru, ponieważ przestaję wierzyć w sformułowania o dobrej woli i intencjach.</p>
<p>Ponadto w świetle tego co pan Rydygier zadeklarował na łamach „Polityki”, że nie wpuści do warszawskich drukarni tygodnika „Solidarność” jesteśmy zmuszeni prosić o zobowiązanie, że dziennik niezależny będzie wydawany i drukowany na terenie m. st. Warszawy. Nie możemy też sobie wyobrazić tego. Możemy dyskutować sprawy tygodnika, jeżeli tygodnik jest wyobrażalną sprawą druku gdzie indziej, aczkolwiek też jest to rodzaj dyskryminacji. Natomiast jeżeli chodzi o dziennik, w ogóle nie ma o czym mówić. Wydawało się to nam jasne i oczywiste. Ponieważ pan Rydygier twierdzi, że nie wpuści, wobec czego będziemy zmuszeni domagać się tutaj wyraźnego stwierdzenia, że będzie to możliwe.</p>
<p>Również w świetle tego, co państwo zadeklarowaliście, w rozbieżności, że nie możemy ingerować w struktury RSW „Prasa”, musimy domagać się deklaracji, że RSW „Prasa” nie tylko będzie drukować na terenie Warszawy dziennik, ale weźmie prasę łącznie z dziennikiem, prasę opozycyjną do kolportażu.</p>
<p>To są po prostu konsekwencje stanowiska zajętego raz przez pana Rydygiera, dwa przez wpisaną rozbieżność na temat tego, że nic nam do RSW „Prasy”. Otóż jest, dopóki jest monopolistą, jeżeli chodzi o drukarnie, i kolportaż, jest nam do tego i będziemy musieli w tej sytuacji domagać się przeredagowania tego rozdzialiku.</p>
<p>I rozdział pierwszy w nowej wersji zostanie przedstawiony stronie rządowo-koalicyjnej.</p>
<p>Na stronie trzeciej nie widzimy żadnego powodu, żeby zamieniać słowo „ustalenia” na „propozycje”. Są to ustalenia naszego Zespołu. Otóż to nie są propozycje tutaj sobie wymieniane wzajemnie, tylko to są oczywiście ustalenia. Przecież cały pakiet ustaleń „okrągłego stołu” jest propozycją pod adresem Sejmu, ale myśmy ustalili, że takie stanowisko zajmujemy. Natomiast nie widzę żadnej niezgodności... Oczywistą jest rzeczą, że nie jesteśmy izbą władzy ustawodawczej, która decyduje. Natomiast ustaliliśmy i to słowo prosimy, żeby zostało zachowane.</p>
<p>Na stronie czwartej jest tutaj poprawka dotycząca linii programowej, którą określa wydawca. Otóż z chwilą - znów wracam do monopolistycznych struktur, do których nie wolno nam się mieszać - jak stwierdziliście w swojej rozbieżności. Otóż w tych warunkach nie możemy się zgodzić, że monopolistyczny, jeżeli chodzi o prasę codzienną z całą pewnością, wydawca ma prawo ustalać - ponieważ jest to oddanie w ręce wyłącznie partii linii programowej wszystkich przynajmniej dzienników, czy prawie wszystkich dzienników, bo dziewięćdziesiąt parę procent. W tych warunkach nie możemy na ten zapis przystać.</p>
<p>W przypadku pluralizmu, wielości wydawców, możliwości wyboru - tak, oczywiście. Natomiast w sytuacji monopolistycznej na to przystać nie możemy. Możemy, co najwyżej przystać, że linię programową określa redaktor naczelny. Natomiast wydawca kiedy pisma będą mogły wybierać między wydawcami czy zespoły redakcyjne. A takiej możliwości na razie nie ma.</p>
<p>Na stronie dziewiątej ta nasza autopoprawka w punkcie: „Strona solidarnościowo-opozycyjna uważa, że do chwili osiągnięcia warunków umożliwiających normalne funkcjonowanie publikacji, represje karne i administracyjne powinny być zastąpione walką polityczną...”. I teraz w zdaniu: „Jednocześnie strona opozycyjno-solidarnościowa /to jest w połowie strony/ uważa, że w publikacjach kreślimy słowo „tych”, nie powinno się nawoływać do używania przemocy w jakichkolwiek celach, w tym politycznych”.</p>
<p>Po prostu zgłaszamy usunięcie słowa „tych”. Nie ukrywamy, że byłaby to jednostronna deklaracja z naszej strony. Natomiast dopuszczalibyśmy możliwość nawoływania do przemocy w innych, nie naszych pismach. Otóż chcemy tego uniknąć.</p>
<p>Sprawa rozdziału V /dół strony dziewiątej/. No, proszę szanownej strony koalicyjno-rządowej, zostawienie słów „strony krytycznie oceniły obecny stan produkcji papieru i przemysłu poligraficznego” /kropka/ jest nie do przyjęcia ze względów na to, że to ośmiesza, no przynajmniej nas ośmiesza to zdanie. To tak nie można. To po to kilka tygodni dyskutujemy, żeby dowiedzieć się, że oceniły krytycznie. No to prasa ostatecznie pisze od miesięcy o tym. I nagle „okrągły stół” doszedł do tego, że krytycznie. I na tym kropka. W ten sposób nie możemy do tego podchodzić.</p>
<p>Jeżeli stwierdzenie, że dotychczasowe bilanse, zasady rozdziału i gospodarki papierem budzą poważne zastrzeżenia i wymagają zmian, jeżeli to jest niedopuszczalne, to w takim razie o czym my mówimy. W takim razie właśnie dlatego musimy domagać się co do kilograma stwierdzenia - ile dacie. Bo jeżeli nie ma możliwości. Ja nie wiem, czy izba papieru i druku jest najlepszą, najidealniejszą propozycją. Ale nie dyskutowanie w ogóle, to znaczy zepchnięcie tego problemu z naszego dokumentu końcowego, jest rzeczą na tyle bulwersującą, że to właśnie zmusza nas do wyliczeń dokładnych - co i ile. Jeżeli mamy się nie porozumiewać w tej sprawie, no to będziemy żądać.</p>
<p>Przez subwencjonowanie produkcji finalnej to jest końcówka dodana w autopoprawkach w punkcie pierwszym. Prosimy o wyjaśnienie co to znaczy - nie rozumiemy tego. Nie rozumiemy kto te subwencje ma otrzymywać - wydawca czy ministerstwo, czy kto? Jeżeli założymy, że podręczniki szkolne powinny być subwencjonowane, to nie jest obojętne czy te subwencje wpływają na konto ministra Krawczuka, czy na konto wydawcy, czy i w jaki sposób to subwencjonowanie ma przebiegać w produkcji finalnej. Po prostu jest to dla nas niejasne.</p>
<p>Na stronie jedenastej - zmiana „jeśli spełniają funkcje istotne dla społeczeństwa i kultury narodowej” - tak mam zapisane. Otóż to sugeruje, że ktoś o tym ma decydować, kto spełnia te funkcje, a kto nie spełnia tych funkcji. Otóż nie wiem kto miałby sobie uzurpować te uprawnienia. W tej formie nie możemy się zgodzić, ponieważ znamy ten sposób argumentacji, że coś jest społecznie nieuzasadnione, czy nie leży w interesie społecznym. No tak wszelkie odmowy na przestrzeni lat, tak były formułowane w stosunku do rozmaitych inicjatyw społecznych. Znów spotykamy się z sytuacją, że ktoś ma decydować co jest dobre dla kultury i dla społeczeństwa, a co nie. W porządku, tylko porozummy się, kto ma decydować. Dla nas nie jest to obojętne, w tak anonimowej formie oczywiście zgodzić się na to nie możemy.</p>
<p>Tak samo u dołu na stronie jedenastej tutaj jest zmiana, która nas również dziwi, ponieważ za dużo było dyskusji na temat telewizji, żeby obecnie wprowadzać jeszcze jedną barierę na zasadzie umów o dzieło. Co to znaczy? No, naszym zdaniem znaczy to tylko tyle, że porozumienie - porozumieniem, programy autorskie - programami, ale telewizja po prostu może nie podpisać umowy o dzieło lub rozwiązać. I cała wtedy nasza umowa leży.</p>
<p>Otóż umówmy się - czy umowę o dzieło do tej pory telewizja chyba też mogła podpisywać i nie było powodów, żeby zwoływać „stół” i podpisywać porozumienia. Jeżeli to robimy, to nie po to, żeby zostawiać furtkę, która pozwala sprawę przewrócić. Jeżeli to ma być osoba, do której ma zaufanie i strona opozycyjna i jest do przyjęcia przez stronę rządową, no to jeszcze wstawiać, że umowa o dzieło, którą możemy podpisać lub nie, osłabia oczywiście cały ten układ. W tym sensie jesteśmy przeciwni tej wstawce.</p>
<p>Nie rozumiemy też, dlaczego programy te mogą mieć zróżnicowaną formę, skąd ta forma „mogą mieć zróżnicowaną formę”. Mogą mieć - lub mogą nie mieć.</p>
<p>/Głos z sali na wyciszeniu: Tak, ale to myśmy prosili, to jest dobrze/.</p>
<p>Tak, ale mogą, tu jest jakaś jakby dla mnie niezrozumiała...</p>
<p>Oczywiście na stronie dwunastej związkowych nie ma problemu.</p>
<p>Na stronie trzynastej „strony zadeklarowały potrzebę udziału środowisk opozycyjno-solidarnościowych. No bardzo przepraszam, ale ja przestają rozumieć co jest grane. Do tej pory strona rządowa naciskała żebyśmy wchodzili maksymalnie do wszystkich, łącznie z cenzurą kolegiów. To była propozycja ministra Urbana, to była przecież wasza propozycja. To myśmy się opierali przed wchodzeniem do kolegium cenzorskiego. A teraz się okazuje, że nie. Czy to jest zmiana stanowiska i jak mamy to rozumieć. Bo możemy wchodzić lub nie wchodzić, ale jednak chciałbym wiedzieć o co chodzi.</p>
<p>To skreślenie po prostu każe mi wątpić w trwałość naszych zapisów i ustaleń. No, na przestrzeni paru dni nastąpiła tu jakaś zmiana i to dość istotna. Dlatego domagamy się zostawienia tego jako potwierdzenie waszych intencji.</p>
<p>W sprawie rozbieżności telewizyjnych. No, tutaj nas trochę zaskoczyła sprawa mniejszości narodowych. Sądziliśmy, że to jest w ogóle punkt do uzgodnień, a nie do rozbieżności. Oczywiście nie protestujemy przeciwko mniejszości narodowej, ale robienie z tego rozbieżności wydaje się nam niepotrzebne. Jeżeli natomiast miałoby to pozostać w rozbieżnościach, no to też musimy dodać w tych „oddane do dyspozycji” naszych rozbieżności, że „strona solidarnościowo-opozycyjna popiera idee stworzenia programu III, IV krajowego Polskiego Radia i uważa, że programy te powinny być oddane do dyspozycji pełnomocnika wyznaczonego przez Lecha Wałęsę”. Tu musielibyśmy dodać, ponieważ tu jest po prostu sprawa niejasna. „Do dyspozycji niezależnych sił społecznych, związkowych, Kościoła katolickiego, a także mniejszości narodowych”. Bo nie widzimy powodu dlaczego te mniejszości miałyby być tylko w waszych rozbieżnościach. Proponowalibyśmy raczej wspólne stanowisko w tej sprawie.</p>
<p>Jeśli chodzi o sprawę nabożeństw, którą strona rządowa wprowadza do rozbieżności. No, to nas zmusza również - my też musimy wprowadzić wtedy do rozbieżności punkt, że sprawa nabożeństw, a szczególnie transmisji mszy świętej w telewizji powinna być uzgodniona w porozumieniu z Episkopatem i Episkopat może tylko o tym decydować. To jest po prostu konsekwencja wprowadzenia tego do rozbieżności. Taki punkt musielibyśmy również dodać. </p>
<p>Jeśli chodzi o stronę siedemnastą, to jest rzeczywiście sprawa najpoważniejsza i po prostu nie możemy zgodzić się na tę zmianę. Nie może zostać zdanie: ^odsyłamy to do reform politycznych”, ponieważ wówczas cały ten punkt jest jedną rozbieżnością. Wydaje się nam, że uzyskaliśmy tutaj porozumienie co do indywidualnych wypadków. Nikt tego nie negował w Polsce ostatnio, że indywidualne wypadki należy... Dlaczego to nie ma być uzgodnienie tylko deklaracja jednostronna rządowa, nie wiem. Nie jesteśmy tu osamotnieni. Pan prezes Howzan chyba potwierdzi, że jego Stowarzyszenie również wystąpiło w tej sprawie o weryfikację pełnym głosem. Jeżeli - przepraszam - Stowarzyszenie Dziennikarzy PRL to robi, no to wybaczcie, ale my nie możemy być w tyle za Stowarzyszeniem Dziennikarzy. Nie chodzi o pierwszeństwo, ale chodzi o to, że domagamy się pozostawienia pierwotnej wersji.</p>
<p>Przeredagowania etyki zawodowej nie budzą większych oporów, to jest sprawa dość jasna.</p>
<p>Tyle w sumie jeżeli chodzi o nasze stanowisko.</p>
<p><em>                             </em>:</p>
<p>Rozumiem, że rozpoczynamy dyskusję. Ponieważ nie sądzę żeby można było doredagować ten tekst dzisiaj na kolanie, ale może wymienimy poglądy.</p>
<p><em>Ob. B. Jachacz</em>:</p>
<p>Panie przewodniczący, ja chcę wyrazić zadowolenie z okazanej dobrej woli, aby w sposób konstruktywny pracować w naszym zespole w stronę consensusu. A to już dużo. Osobiście sądzę, że rozbieżności jakie dziś są tematem naszego posiedzenia są do przezwyciężenia w dniu dzisiejszym. Oczywiście w kilku kwestiach będzie potrzebny czas stronie koalicyjno-rządowej. Nie będę ich w tej chwili wymieniał, ale zdaje mi się, że co najmniej dwie czy trzy kwestie wymagają namysłu z naszej strony. Natomiast jak powiedziałem, odnoszę wrażenie może nazbyt optymistyczne, że bylibyśmy w stanie dziś zakończyć prace, a byłaby to bodaj dobra wiadomość dla innych uczestników „okrągłego stołu” i dla opinii publicznej.</p>
<p>Pytanie tylko czy starczy nam siły i cierpliwości żeby ten dzień spędzić wierząc w pomyślne jego zakończenie. Tyle ogólnej deklaracji. Stąd też osobiście proponowałbym abyśmy jednak przeszli do dyskusji nad poszczególnymi stronami, nad poszczególnymi sprawami, wniesionymi zarówno przez naszą stronę jak i stronę państwa. Tak po prostu - strona po stronie.</p>
<p><em>Ob. Adam Michnik</em>:</p>
<p>Mam propozycję, abyśmy zrobili może teraz przerwę, żebyście się panowie zastanowili i przekonsultowali. I wznowimy obrady ja nie wiem czy po obiedzie, czy jak. Bo tutaj to przecież nie jest sprawa sformułowań redakcyjnych tylko decyzji politycznych. Wszystko to co było do redakcyjnego sformułowania to już to przeciągnęliśmy przez wszystkie możliwe szpary. I dla nas też, dla nas też. To już jest sprawa decyzji politycznych.</p>
<p><em>                             </em>:</p>
<p>Zwłaszcza, że tutaj ta kwestia określenia ilości papieru i warunków technicznych związanych z pismami „Solidarności” z dziennikiem, to też w zasadzie trudno cokolwiek wydyskutować na ten temat. Więc albo tak i podane są konkretne cyfry tego papieru, albo nie. A więc nie sądzę, żeby bez tego można było dzisiaj ten dokument podpisać. Więc jeśli panowie jesteście w stanie przygotować to tak szybko, to oczywiście. Ale ponieważ przez okres dwóch miesięcy nie nastąpiły te decyzje, to jest to raczej trudne.</p>
<p><em>                             </em>:</p>
<p>Ale jak zrozumiałem pana przewodniczącego, być może jestem w błędzie, to mieliśmy w tej sprawie konkretnej, a bardzo istotnej - właśnie ją zaliczam do rzędu wymagających konsultacji poza tym budynkiem, że w tej sprawie otrzymany propozycję sformułowań od państwa.</p>
<p><em>                             </em>:</p>
<p>Problem polega na tym, że chodzi o ustalenie ile papieru da się wygospodarować jeszcze w tym roku na cele ekstra. No, bo ostatecznie tworzymy tu jakieś fakty nowe. Ten papier może być wygospodarowany w minimalnym stopniu prawda z rezerw, natomiast jest kwestia eksportu. Jak twierdzi sam minister Kwaśniewski - bardzo nieopłacalnego eksportu. Stąd rezygnacja z eksportu, czy w dużej mierze by dawała taką pulę i szansę?</p>
<p>Ta sprawa jest do wyjaśnienia, nie wiem czy dzisiaj, bo wciąż jest w wyjaśnianiu. Natomiast stanowisko pana Rydygiera i jego monopolistyczna opinia, że nic wam do RSW „Prasy” i ja będę decydował kogo będę drukował w Warszawie, zmusza nas do wyjaśnienia tej sprawy poligraficznej i kolportażowej.</p>
<p>Bo jeżeli usłyszę za chwilę, że nic wam do tego kogo kolportuję - to jednak...</p>
<p>Dlatego nasze opory i nasza walka z monopolistami nie jest taka bezpodstawna. No po prostu to się ujawnia już na samym początku. A dyskutować możemy do upadłego. Dziś, jutro, przez całe święta.</p>
<p><em>                             </em>:</p>
<p>Ja najzupełniej poważnie traktuję deklaracje pana Michnika, pana Moskwy i pana przewodniczącego zwłaszcza. I z naszej strony także jest sporo gotowości do tego, żeby przed świętami zakończyć prace. Nie chciałbym demonizować spraw, które w tej chwili są na stole, zważywszy wstępną deklarację jaką usłyszeliśmy po przerwie ze strony pana przewodniczącego w imieniu delegacji solidarnościowo-opozycyjnej. Uważam, oczywiście możemy wziąć czas - godzinę czy dwie, spotkać się o określonej porze po obiedzie, bo to chyba tak należałoby widzieć. Licząc na to, że w godzinach poobiednich doszlibyśmy do ostatecznego tekstu.</p>
<p>Cóż, w odpowiedzi na stanowisko strony koalicyjno- przepraszam - opozycyjno-solidarnościowej. Poprawki na pierwszej stronie - czy możliwość osiągnięcia porozumienia jest bardzo prosta. Tak samo zresztą na stronie drugiej. Możliwość... podpowiada mi moje delegacja, aby jednak wziąć czas.</p>
<p><em>                             </em>:</p>
<p>Nie mam nic przeciwko temu. Ale zaraz, żeby może ludziom umożliwić planowanie życia przynajmniej na najbliższe parę godzin. Czy rzeczywiście 15 minut i ciągniemy dalej, czy spotkamy się po obiedzie?</p>
<p><em>                             </em>:</p>
<p>Ja mam propozycję. Proponuję, żeby nasza strona teraz miała 15 minut na możliwość wewnętrznych konsultacji, a następnie proponuję, aby odbyło się spotkanie czterech czy sześciu osób, po trzy osoby z jednej i z drugiej delegacji, że być może rozwiązałoby ono szereg tych spraw szczegółowych, o których pan przewodniczący mówił.</p>
<p>Wobec tego może byśmy zaproponowali takie rozwiązanie, iż spotkalibyśmy się wszyscy razem o godzinie 12.00, z tego za 15 minut po trzy osoby z jednej i z drugiej strony.</p>
<p>Czy można taką propozycję zaproponować?</p>
<p><em>                             </em>:</p>
<p>Nie, za 15 minut w zmniejszonym gronie, a w pełnym gronie o godzinie 12.00.</p>
<p><em>Przewodniczący</em>:</p>
<p>Dobrze, zgadzamy się.</p>
<p><em>                             </em>:</p>
<p>My byśmy tu zostali i zaprosilibyśmy ze strony państwa trzy osoby.</p>
<p></p>
<p>/Przerwa 15 minut/.</p>
<p></p>
<p><em>Przewodniczący</em>:</p>
<p>Proszę wybaczyć opóźnienie, ale rozumiem, że pan współprzewodniczący chciałby zabrać głos.</p>
<p><em>Ob. B. Jachacz</em>:</p>
<p>Dziękuję panie przewodniczący za udzielenie głosu. Chciałbym panie przewodniczący, panie i panowie poinformować, że w wyniku roboczych konsultacji przedstawicieli obu naszych stron osiągamy kompromis, który może być optymistyczną wiadomością dzisiaj dla opinii publicznej, a także dla szerzej rozumianych stron „okrągłego stołu”. Słowem, że mamy szansę wyjść z poczuciem ulgi, a może i także dobrze spełnionego obowiązku wobec „okrągłego stołu” w dniu dzisiejszym.</p>
<p>W związku z tym przewidywaniem dalszego biegu prac naszego podzespołu i pomyślnym jego zwieńczeniem, chciałbym po pierwsze przeprosić wszystkich obecnych, a zatem stronę solidarnościowo-opozycyjną, stronę koalicyjno-rządową za zamieszanie jakie spowodowałem w czasie dzisiejszego posiedzenia naszego zespołu. I pragnę zaproponować publicznie rezygnację z naszych sugestii przeredagowań, doredagowań, doprecyzowań tego dokumentu, choć pozostaję osobiście przy swoim zdaniu, że przydałby mu się taki chłodny, obiektywny, spokojny przegląd poszczególnych zdań, które powstawały - jak wiadomo - w wyniku żmudnego procesu negocjacyjnego, w wyniku także i wielu nerwowych, i bardzo szczerych sporów, dyskusji, kłótni. A zatem ma on pewne piętno niedoredagowania, mimo wysiłków włożonych do tej pory w jego kształt. Słowem, nie jest on z pewnością idealny, ale wszak nie spotykamy się po to, przy „okrągłym stole”, aby redagować konstytucję, której każde słowo powinno znaczyć to co znaczyć powinno. I nie musi nasz dokument być pięknym. Ważniejsze, aby był konkretnym, rzeczowym, aby był faktycznym kompromisem, wywalczonym w trudzie i w bólu.</p>
<p>Po drugie - skoro zdeklarowałem gotowość przystąpienia do ostatecznego przyjęcia tego dokumentu, a jednocześnie gotowość do wycofania się z wszelkich prób ingerowania w tekst, który był przedmiotem pracy grup roboczych i komisji redakcyjnych, to pozostawałoby nam jeszcze dzisiaj na tej sesji plenarnej zespołu ostateczna czynność nazwania tego dokumentu doprecyzowania tekstu rozbieżności zgłoszonej przez stronę solidarnościowo-opozycyjną w części dotyczącej Radia i Telewizji. I gdybyśmy osiągnęli porozumienie co do sformułowań w tych dwóch sprawach, to moglibyśmy za parę minut uznać naszą pracę Podzespołu do spraw Masowego Przekazu za zakończoną. Wtedy pozostawałoby wyłącznie złożenie słów uszanowania i podziękowania za wspólnie przepracowane pięć tygodni.</p>
<p>Ja chcę z góry, uprzedzając fakty może, bardzo serdecznie do wszystkich zwrócić się z podziękowaniami za wkład włożony w osiągnięcie tego consensusu, tego kompromisu, a zwłaszcza chciałbym serdecznie podziękować panom, kolegom, którzy nad jego wersją redakcyjną tak się napracowali. Myślę o panu Iłowieckim i panu Kofmanie, myślę o panu Krzysztofowie Teodorze Toeplitzu i panu Łozińskim, którym zawdzięczamy ten ostateczny tekst, jaki mamy przed sobą.</p>
<p>No i pozostawałoby jeszcze jedno - złożyć jeszcze paniom, ale również i panom, najlepsze życzenia świąteczne.</p>
<p>Tyle z mojej strony panie przewodniczący.</p>
<p><em>Przewodniczący</em>:</p>
<p>Dziękuję bardzo. Nie muszę chyba zapewniać, że słowa wypowiedziane przez pana współprzewodniczącego są mi bardzo bliskie i nie pozostaje mi nic innego jak podpisać się pod nimi.</p>
<p>Jeszcze raz podkreślam, że doceniamy, cenimy i bardzo uważamy za prognostyk dla nas dobry - chęć szukania punktów wspólnych, a nie rozbieżnych. To co reprezentował pan Bogdan Jachacz w tych negocjacjach ważniejsze jest sądzę i dla nas, i dla spraw, które reprezentujemy, możliwość porozumienia się, możliwość pchnięcia czegoś do przodu, niż manifestowania swoich odrębności, które są, będą i pozostaną.</p>
<p>Nie łudźmy się. Jesteśmy pracownikami masowego przekazu czyli ludźmi walki. I co do tego nie może być wątpliwości, byle była to walka o wartości, o te ideały, które nam przyświecają, a nie bijatyka pomiędzy ludźmi, która najmniej chyba wnosi dobrego i do klimatu, i do meritów sprawy.</p>
<p>Chciałbym rzeczywiście raz jeszcze podkreślić wkład i zasługi przede wszystkim pana Krzysztofa Teodora Toeplitza w redagowaniu tekstu. Wszyscy widzieli jak męcząca i fizycznie, i psychicznie była to rola. Bardzo mu serdecznie dziękujemy za ten wkład pracy.</p>
<p>Nie znaczy to, że chcę pominąć zasługi innych, ale może wypada podkreślić szczególnie.</p>
<p>Nie ukrywam, że przy całym optymizmie i przy całym - można chyba powiedzieć - że jakoś spełniliśmy zadanie nam postawione, że jakoś odpowiedzieliśmy na to. Ale nie ukrywam, że pole porozumienia jest nadal wąskie. Przestrzeń, po której się poruszamy jest ograniczona ścianami, barierami czy jak to nazwiemy. O te ściany my się, nasza strona opozycyjno- solidarnościowa rozbija się o te ściany, ale i waszą rządową stronę te ściany ograniczają i krępują. Myślę o ścianie wprost - jaką stanowi doktryna kierowniczej roli partii. Jej interpretacja i jej zastosowanie. To jest problem, który w tym wydaniu, w tej swojej dotychczasowej, powiem anachronicznej - naszym zdaniem - wersji jest przeszkodą, jest tą ścianą, która ogranicza pole manewru a tym samym pole porozumienia.</p>
<p>A drugą barierą - sądząc po tych negocjacjach, to jednak wciąż dająca znać o sobie i przypominająca się nie tylko przy tym stole, nie tylko tutaj między nami, ale mentalność i sposób myślenia stanu wojennego. To cień i pozostałości tego okresu, które powodują nieufność, fobie, urazy. Cały ten splot, który utrudnia wzajemne porozumienie.</p>
<p>Bardzo byśmy chcieli, żeby ten okres odszedł w historię naprawdę, żeby nie pozostawiał śladów w faktach, w przepisach, sposobie mówienia, sposobie rozumowania.</p>
<p>Wiem, że i po naszej stronie istnieje niemało urazów z tym związanych, ale przede wszystkim ta mentalność stanu wojennego - naszym zdaniem - przejawia się w wielu poczynaniach, a nawet i w zapisach formułowanych przy tych czy innych okazjach przez stronę rządową. To są te bariery, te ściany, które muszą być rozsuwane na przyszłość, by powiększyć pole porozumienia, by był to proces, który zaowocuje czymś więcej niż to co wypracowaliśmy przez tych kilka tygodni.</p>
<p>Gdybyśmy rzeczywiście na tym mieli poprzestać stawiając kropkę i podpis pod tym dokumentem, gdyby to miało zamknąć sprawę, a nie otwierać to byłbym pesymistą.</p>
<p>Mam nadzieję, że wiele spraw, o których tutaj mówiliśmy, o których żeśmy się kłócili, już za niewiele miesięcy przejdą w ogóle do lamusa. Życie nas wyprzedzi i nie o to będziemy się kłócić, i nie w ten sposób, i nie tak redagować przyszłe teksty, przyszłe uzgodnienia.</p>
<p>Był to początek, był to precedens po raz pierwszy siedliśmy naprzeciw siebie i dobrze się stało. Bo bez względu na to co ten „stół” da, bez względu na to cośmy uzgodnili zostanie wcielone w życie szybko, wspaniale i bezawaryjnie, czy też nastąpią dalsze problemy, dalsze zacięcia. Bez względu i na to i jak zostanie oceniona, bo nie do nas to należy, nasza rola i nasze osiągnięcia przy tym stole, fakt że ludzie tak różni mogli siąść, rozmawiać i coś jednak uzgodnić między sobą, jest faktem, który się liczy. No, nasza działalność wspólna nie kończy się dziś po obiedzie, tylko będziemy się spotykać, drogi nasze będą się krzyżować w przyszłości. Myślę, że to, iż mogliśmy w jakiejś mierze się wspólnie porozumieć, a w każdym razie rozmawiać i chyba z wzajemnym szacunkiem i w sposób rzeczowy, to ułatwi naprawdę, ułatwi życie nie tylko nam, ale naszym środowiskom. To pozwoli - być może - przełamać przyszłe impasy, konflikty.</p>
<p>Bardzo cenię sobie stosunki międzyludzkie i nie chciałbym, żeby to było i minęło. Być może sytuacja będzie wymagała jeszcze w przyszłości uzgodnień, komisji, „stołów” - nie wiem. Oby te doświadczenia, te pozytywne doświadczenia „stołu”, faktów „stołu”, były i na przyszłość wytyczną.</p>
<p>Dziś po kilku tygodniach wydaje się nam rzeczą zupełnie normalną, że siedzimy przy jednym stole w takim składzie, w jakim siedzimy. To zdziwiło wielu obserwatorów tych „stołów”, to budziło sensację w prasie zagranicznej. Oby stało się to rzeczą normalną.</p>
<p>Nie wiem czy podziały między nami znikną z dnia na dzień. Sądzę, że będą trwały, natomiast stanowimy mimo wszystkich podziałów, mimo wszystkich przeciwstawnych poglądów i postaw - stanowimy jeden obieg. Jeżeli jeszcze nie dziś - to jutro i pojutrze - jeden polski obieg informacyjny, jeden obieg części kultury polskiej. I chciałbym, żeby już nikt w przyszłości z tego obiegu nie wypadał, nie był spisywany na straty, nie był ścigany, nie był represjonowany. Zarówno po naszej, jak i po waszej stronie. Przecież represje w przeszłości dotykały wszystkie strony i wszystkich uczestników dialogu. Stąd żałuję, że nie ma czym wznieść toastu końcowego. Nanieśmy poprawki, spróbujmy to przepisać, spróbujmy czy nie zatną się nam długopisy czy pióra w momencie podpisywania.</p>
<p>I wszystkie dobrego panowie.</p>
<p><em>                             </em>:</p>
<p>Dziękuję. Panie przewodniczący, a czy moglibyśmy usłyszeć propozycje owych zmian w waszym zapisie rozbieżności?</p>
<p><em>                             </em>:</p>
<p>Proszę bardzo. Jeżeli chodzi o pierwszą stronę jest jedna zmiana, zresztą uzgodniona, że to się nazywa sprawozdanie z prac Podzespołu do spraw Środków Masowego Przekazu.</p>
<p><em>                             </em>:</p>
<p>To od razu może rozstrzygnijmy na sesji plenarnej - czy byłaby wielostronna zgodność co do tego tytułu?</p>
<p><em>                             </em>:</p>
<p>Nie ma sprzeciwu - to chyba tak. Ponadto cały tekst jest w brzmieniu integralnym, takim jak był ustalony na zespole redakcyjnym.</p>
<p>Więc pierwsza i druga strona - bez zmian. Tak jak państwo mają doręczone.</p>
<p>Strona trzecia, czwarta, piąta, szósta, siódma, ósma, dziewiąta, dziesiąta - bez zmian.</p>
<p>Na jedenastej stronie, było dyktowane tu przez pana red. Jachacza, stanowisko strony koalicyjno-rządowej, które wypadło. Więc to zdanie, które brzmiało według propozycji, że strona koalicyjno-rządowa uważa, że każdy wydawca jest niezależny i nikt z zewnątrz nie ma prawa ingerowania w jego zgodne z prawem struktury i poczynania - zostało usunięte. A więc jest pierwotny tekst.</p>
<p>Strona dwunasta - bez zmiany.</p>
<p><em>                             </em>:</p>
<p>Przepraszam bardzo ,ale ja mam jeszcze pytanie - pkt 6 na stronie jedenastej.</p>
<p><em>                             </em>:</p>
<p>Bez zmian. Odczytuję: „Podobne rozwiązania mogą dotyczyć innych organizacji politycznych, społecznych i wyznaniowych, związkowych” - się tutaj dopisuje. Nie ma zastrzeżeń.</p>
<p>Tutaj się dopisuje.</p>
<p><em>                             </em>:</p>
<p>Tego nie rozstrzygaliśmy, jest to przedmiot dyskusji - czy uznajemy tekst poranny jako integralny, a więc nie zmieniamy w nim ani słowa, czy też wolą wszystkich stron i to jedno słowo dopiszemy.</p>
<p>W każdym razie myśmy stanęli, co zaproponowane zostało 10 minut temu, na gruncie integralności tekstu, a więc nie zmieniania ani jednego słowa.</p>
<p><em>                             </em>:</p>
<p>Tak jest, z tym że gdyby wolą strony koalicyjno-rządowej było dopisanie tego, to my nie wnosimy sprzeciwu.</p>
<p><em>                             </em>:</p>
<p>Tak jest, taka była nasza wola.</p>
<p><em>                             </em>:</p>
<p>Jeżeli chodzi o stronę czternastą - jest to tam, gdzie jest stanowisko strony solidarnościowo-opozycyjnej, w przedostatnim akapicie, który się zaczyna: „strona solidarnościowo- opozycyjna popiera ideę utworzenia” po słowach „i innych wyznań” dopisujemy „mniejszości narodowych”. Tylko tyle.</p>
<p>Na stronie w tym przedostatnim akapicie, który się zaczyna od słów „strona solidarnościowo-opozycyjna popiera ideę utworzenia” po słowie „innych wyznań” dopisujemy „oraz mniejszości narodowych”.</p>
<p>I teraz na tejże stronie - jako ostatni akapit strona solidarnościowa dopisuje, co pozwolę sobie podyktować: „strona solidarnościowo-opozycyjna uważa, że sprawa transmisji telewizyjnych mszy świętych i nabożeństwa winna pozostać w gestii Episkopatu Polski, innych Kościołów i związków wyznaniowych”.</p>
<p>Jeżeli chodzi o stronę piętnastą - czyli stanowisko strony koalicyjno-rządowej zostaje bez zmian.</p>
<p><em>                             </em>:</p>
<p>Przepraszam bardzo, tam jest oczywiste przestawienie w tekście - więc na pierwszym miejscu „w porozumieniu z Sejmem transmisji z posiedzeń parlamentu, a na drugim miejscu...”</p>
<p>To tak jak dyktowałem czytając.</p>
<p><em>                             </em>:</p>
<p>Strona szesnasta - to jest wspólne oświadczenie - bez zmian.</p>
<p>Strona siedemnasta - bez zmian. Z jednym dopiskiem, który dzisiaj zadeklarowała strona koalicyjno-rządowa.</p>
<p><em>                             </em>:</p>
<p>To znaczy z treścią naszej rozbieżności.</p>
<p><em>                             </em>:</p>
<p>Tak jest, to znaczy że strona koalicyjno-rządowa uważa, że w czasie weryfikacji dziennikarzy itd. - to zostaje.</p>
<p>Strona osiemnasta - ulega tylko skreśleniu ten tytuł etyka zawodowa, ponieważ inne rozdziały nie miały tytułów.</p>
<p>I przestawienie tej kolejności, zresztą tak już jest wydrukowane.</p>
<p><em>                             </em>:</p>
<p>Oczywiście panie mecenasie, jeśli wolno przypomnieć - na stronie dziewiątej wycofanie…</p>
<p><em>                             </em>:</p>
<p>Tak jest, wszystko bez zmian. Wszystko bez zmian.</p>
<p><em>                             </em>:</p>
<p>Panie przewodniczący, za ile minut możemy mieś tekst ostateczny. Ja przypuszczam, że za jakieś 15 - 20 minut.</p>
<p><em>                             </em>:</p>
<p>Przepraszam bardzo - czy jednak nie można by, ja nie bardzo wierzę, mimo że kończy się wiek XX w takie tempo przygotowania tekstu. Czy by spokojnie nie zrobić teraz przerwy, zjeść obiad i po obiedzie zebrać się tutaj o godzinie 14.30.</p>
<p>/Przerwa/.</p>
<p><em>                             </em>:</p>
<p>Panie przewodniczący, podziękujemy kolegom z telewizji i radia, którzy umożliwili nam zakończenie naszej pracy zgodnie z obowiązującymi zwyczajami.</p>
<p><em>Przewodniczący</em>:</p>
<p>Po tak zwanej małej gali może skupimy się nad tym co mamy zrobić.</p>
<p><em>                             </em>:</p>
<p>Panie przewodniczący, mamy problem natury technicznej. Otóż jak otrzymaliście już państwo elegancko odbity, przepisany i odbity tekst naszego sprawozdania, ale z ubolewaniem stwierdzam, że strona osiemnasta tego zapisu nie odpowiada intencjom i wspólnym ustaleniom. Otóż nadal jest ona stroną niedoskonałą i rozmijającą się z treścią ustaleń, jakie zapadły dwie godziny temu.</p>
<p>Otóż jak pamiętamy - powróciliśmy w wyniku decyzji sprzed dwóch godzin powróciliśmy do integralności tekstu przygotowanego przez kolegów z komisji redakcyjnej. Tymczasem strona osiemnasta w co najmniej dwóch miejsca różni się od tego tekstu i są to dość zasadnicze różnice.</p>
<p>Mianowicie w pierwszym zdaniu - niepotrzebne jest słowo pozaprawne, które doszło dzisiaj. Jak również zbędne jest całe zdanie ostatnie sumujące ten akapit, a zaczynające się od słów: „jednocześnie strony uważają”, a kończące się słowami „za poglądy polityczne”.</p>
<p>No i w tym świetle trzeba coś z tym problemem technicznym panie przewodniczący począć. Albo przepisujemy stronę i czekamy jeszcze 10 minut na powielenie i przepisanie albo zrobimy poprawki, tylko że wówczas moglibyśmy być nastawieni na zarzut jakiś tam w historii - nierzetelności.</p>
<p>W związku z tym osobiście opowiadałbym się za tym, żeby tę stronę przepisać elegancko i osunąć owe dwa błędne zapisy, jak również może na zakończenie dopisek przed podpisami obu współprzewodniczących, uczynić stosowny dopisek, że za zgodność sprawozdania podpisują. I tak jak jest to w tekście. To jest pierwsza propozycja.</p>
<p>Natomiast druga - nie mam wcale pewności panie przewodniczący, czy na innych stronach tego tekstu, który w tej chwili mamy przed sobą, nie ma podobnych przekłamań, błędów, które wymagałyby dogłębnego jeszcze wczytania.</p>
<p>I może w związku z tym chciałbym zaproponować, aby te 10 minut przerwy na przepisanie tej strony osiemnastej w duchu zgłoszonych przeze mnie poprawek, gdyby była zgoda na te poprawki, wykorzystać na ciche przeczytanie poprzednich siedemnaście stron pod tym kątem.</p>
<p><em>                             </em>:</p>
<p>Ja mam tylko jedną uwagę do strony szesnastej, bo tam myślę, że jest to już nasze przeoczenie. Tam są dwa odnośniki - jeden dotyczy ZSL, że proponuje itd., ale to chyba jest podtrzymane stanowisko ZSL. Ale drugie jest takie - brak jeszcze rozbieżnego stanowiska OPZZ - zapowiadają. No chyba on jest zupełnie zbyteczny.</p>
<p>/Wesołość na sali/.</p>
<p><em>                             </em>:</p>
<p>Czyli że już te dwie strony moglibyśmy odesłać do stosownych poprawek - stronę szesnastą i osiemnastą.</p>
<p><em>                             </em>:</p>
<p>Mam jeszcze jedną uwagę dotyczącą strony szesnastej. Mianowicie tu jest taki tytuł „Wspólne oświadczenie do protokołu rozbieżności”. Ponieważ go nie ma przecież, to proponuję zrezygnować „do protokołu rozbieżności”, tylko „wspólne oświadczenie ZSL i SD w sprawie radia i telewizji”.</p>
<p><em>                             </em>:</p>
<p>Oczywiście, czyli strona wymaga przepisania.</p>
<p>To znaczy panie przewodniczący, czy moglibyśmy się co do takiej procedury technicznej umówić.</p>
<p><em>Przewodniczący</em>:</p>
<p>Oczywiście tak. Na wszelki wypadek należy jednak przepatrzeć, prześledzić ten tekst w całości.</p>
<p><em>                             </em>:</p>
<p>Czyli przepisujemy stronę szesnastą i osiemnastą. W osiemnastej rezygnujemy ze słów „pozaprawnych” oraz ze zdania: „Jednocześnie strony uważają...”</p>
<p>Na zakończenie natomiast piszemy: „za zgodność sprawozdania”, przepraszam „zgodność sprawozdania stwierdzają”.</p>
<p><em>                             </em>:</p>
<p>Przepraszam, czy można?</p>
<p><em>Przewodniczący</em>:</p>
<p>Proszę bardzo.</p>
<p><em>                             </em>:</p>
<p>Chciałbym poddać pod uwagę wszystkich zebranych pytanie, które zadał pan prezes Howzan - czy nie należałoby dołączyć do tego materiału skład osób, które tutaj siedziały. Ja rozumiem, że po prostu wiceprzewodniczący, czy współprzewodniczący są podpisani, ale być może będzie to komuś potrzebne. I nie sądzę, żeby nawet historii tak bardzo.</p>
<p>Dziękuję.</p>
<p><em>Przewodniczący</em>:</p>
<p>Przy całej skromności, jaka cechowała nas chyba. Myślę, że rzeczywiście - znów się powołam na precedensy - w Innych protokołach czy sprawozdaniach jest wymieniona lista uczestniczących osób.</p>
<p><em>                             </em>:</p>
<p>Czy członków, czy również ekspertów i asystentów?</p>
<p><em>Przewodniczący</em>:</p>
<p>Członków chyba jednak zespołu. Ja w tej chwili na wyczucie mówię - mogę się mylić...</p>
<p><em>                             </em>:</p>
<p>Ja bym chciał panie przewodniczący, zaproponował także dopisanie ekspertów. Ich była z naszej strony nieliczna grupa. Tym bardziej, że część z nich stawała się w trakcie członkami, aby wypełnić luki osobowe.</p>
<p><em>Przewodniczący</em>:</p>
<p>Proszę w takim razie to rozstrzygnąć. Może być i tak, i tak. Nie mamy żadnych tutaj obiekcji. Natomiast chyba ze względów takich nawet takich społeczno-wzajemno-towarzyskich, nie tylko dla historii, ale dla nas wszystkich - kto brał w tym udział i kto za to odpowiada.</p>
<p>Coś w tym chyba jest, że teksty nie powinny być anonimowe. Nasze dwa podpisy są bardzo cenne, ale chyba nie wystarczą.</p>
<p><em>                             </em>:</p>
<p>Proponuję może, żeby to był spis alfabetyczny, żeby nie dzielić.</p>
<p><em>                             </em>:</p>
<p>Ja dla tzw. zasady, która tutaj jakoś nam chyba przyświecała, że ważne są osiągnięcia, a nie kto i co. Zgoda na alfabetyczny spis. Z tym, że eksperci rozumiem osobno.</p>
<p><em>Przewodniczący</em>:</p>
<p>Przepraszam bardzo, ale jest trudność techniczna - gdzie owe nazwiska powinny być umieszczone? W którym miejscu.</p>
<p><em>                             </em>:</p>
<p>Jako załącznik.</p>
<p><em>Przewodniczący</em>:</p>
<p>Panie współprzewodniczący - gdzie umieszczamy nazwiska osób biorących udział.</p>
<p><em>Ob. B. Jachacz</em>:</p>
<p>Ja myślę, że można na zakończenie ostatniego akapitu. Po prostu - Podzespół do spraw Środków Masowego Przekazu pracował w składzie: /i tu wyliczenie nie w słupkach, tylko w poziomie wymienić wszystkich - najpierw członków, a potem eksperci, jednych i drugich w kolejność alfabetycznej/. A następnie stwierdzenie: za zgodność sprawozdania podpisują...</p>
<p><em>Przewodniczący</em>:</p>
<p>Tak, ponieważ na początku to by to trochę rozbijało jakoś ten tekst, gdybyśmy to w pierwszym zdaniu umieszczali.</p>
<p>Ale w takim razie to wymaga jeszcze jednej poprawki do strony ostatniej. Przy przepisywaniu to należy wziąć pod uwagę.</p>
<p><em>Ob. Bogdan Jachacz</em>:</p>
<p>/Tu jest brak kilku słów początkowych wystąpienia ob. Bogdana Jachacza/.</p>
<p>Sumujących nasze spotkanie. Chciałem dorzucić do takich słów troszkę patetycznych, które przynajmniej w moim odczuciu tak zabrzmiały - jedno zdanie, że znakiem czasu jest również to, że zasiedliśmy wokół tego stołu jest również to, że i w społeczeństwie polskim zaszły ogromne zmiany i również w partii, o której tu wielokrotnie mówiono w różny sposób zaszły tak istotne zmiany i zachodzą dalej. Myślę o Polskiej Zjednoczonej Partii Robotniczej, że po pierwsze - umożliwiły nam znalezienie się w tym gronie, przy tym stole, co przyjmuję jako dowód dużego optymizmu, nadziei, wiążących się z kształtowaniem przyszłej Polski w taki sposób, aby obraz ten wyrażał społeczne oczekiwania i aby to był obraz doskonalący naszą świadomość, nasze możliwości działania, jako obywateli tego kraju i spełniający najlepszą część naszych wyobrażeń o przyszłym spokojnym i dostatnim życiu. Takie są - w moim przekonaniu - intencje naszej partii, która podejmując na X Plenum decyzje poszerzające możliwości społecznego współdziałania chce te zasady realizować.</p>
<p>I tym zdaniem chciałbym dorzucić myśli związane z finałem naszej pracy.</p>
<p>Dziękuję bardzo.</p>
<p><em>Przewodniczący</em>:</p>
<p>Dziękuję bardzo. Potwierdzam, że rzeczywiście pod koniec patos z przyziemnymi sprawami nam się tutaj troszkę pomieszał. Ale tak to już jest w życiu, że ja bym się nie wstydził ani odrobiny patosu, ani tej przyziemności, która nam tutaj się, trochę nam pęta ruchy.</p>
<p>Proszę bardzo.</p>
<p>Chyba mamy już tekst kompletny.</p>
<p><em>                             </em>:</p>
<p>Pozostaje nam panie przewodniczący zapytać - czy jeszcze są jakieś uwagi do tekstu - czy jeszcze dostrzegł ktoś z obecnych, jakieś pomyłki, literówki itp.</p>
<p><em>                             </em>:</p>
<p>Panie współprzewodniczący - jaka jest technika czy tryb przekazania „stołowi politycznemu” tego?</p>
<p>Czy wiadomo jak to mamy przekazać?</p>
<p><em>Ob. B. Jachacz</em>:</p>
<p>Przyznam, że jestem w kłopocie. Nie mam jeszcze odpowiedzi, ale zdaje się, że nasi asystenci temu problemowi stawią czoła i wywiedzą się - czy to my przekazujemy, czy może przechodzimy też do innej sali uroczyście w orszaku i będziemy oddawać.</p>
<p><em>                             </em>:</p>
<p>Czy panie przewodniczący - jesteśmy gotowi do podpisu? Podpisu stwierdzającego zgodność tego sprawozdania.</p>
<p><em>Ob. K. Kozłowski</em>:</p>
<p>Tylko czy mamy wystarczającą ilość tekstów. No dobrze, ale jak my podpiszemy i się pozbędziemy, to nam na pamiątkę nic nie pozostanie.</p>
<p>/W tym miejscu nastąpiło podpisanie tekstu - oklaski/.</p>
<p><em>                             </em>:</p>
<p>Panie przewodniczący, jeśli można to jeszcze parę słów chciałbym na zakończenie naszej 5-tygodniowej pracy, jeśli pozwoli pan przewodniczący.</p>
<p><em>Przewodniczący</em>:</p>
<p>Bardzo proszę.</p>
<p><em>                             </em>:</p>
<p>Panie przewodniczący, panie i panowie, pracujemy pięć tygodni. Nie ukrywam, że była to dla mnie wielka życiowa przygoda i wielkie życiowe zobowiązanie. Także w kategoriach moralnych i osobistych. Nie żałuję tej pracy, choć była wyczerpująca i nerwowa, ponieważ dzień dzisiejszy przekonuje, że warto było wspólnie popracować, aby osiągnąć ten moment, jaki przed chwilą był udziałem wszystkich. Zauważyłem na wielu twarzach obecnych i uśmiech, i radość, i ulgę, i zadowolenie, a może i rozterki, obawy. Wiele myśli prawdopodobnie tłoczy się pod czaszką w takiej chwili.</p>
<p>Co ważne osobiście dla mnie, a myślę, że podzieli ten pogląd każda strona i każdy tu z obecnych, że staraliśmy się pracować w duchu porozumienia, ożywieni wolą osiągnięcia tego porozumienia i kompromisu, że staraliśmy się pracować szanując partnerów i szanując ich tożsamość. Jeśli coś było nie tak, to staropolskim obyczajem zwracam się do wszystkich, aby darowali „to nie tak”, jeśli było gdzieś o jedno słowo za dużo, jeśli były za wysoko nerwy ustawione, to powinniśmy to sobie odłożyć ad acta, ciesząc się dokumentem, jaki przed chwilą podpisaliśmy.</p>
<p>Myślę, że zrobiliśmy coś dobrego i coś pożytecznego. Oczywiście praktyka i życie przesądzą co wyniknie z naszej pracy i wtedy dopiero otrzymamy pełnię satysfakcji z tego, co przez 5 tygodni tworzyliśmy.</p>
<p>Pan przewodniczący parę godzin temu mówił o ograniczeniach jakie towarzyszyły naszej pracy. Zdawaliśmy sobie sprawę z tych ograniczeń od pierwszej chwili. Ja przypomnę swoje wstępne słowa, na posiedzeniu - bodaj - 7 lutego, w których mówiłem o groźbie przesłaniających nam horyzont przyszłości urazów, uprzedzeń, jakie dzieliły nasze strony. Oczywiście wynikają one z drogi, jaką przebywaliśmy idąc do tego „okrągłego stołu”. Myślę, że dziś mamy ich nieco mniej po obu stronach tego naszego podzespołu, choćby dlatego, że przez te 5 tygodni lepiej się poznaliśmy, znając swoje ograniczenia, swoją wartość, swoje racje, swoje argumenty, co jest pewne - być może, że pan Adam, z którym nie raz przychodziło mi się sprzeczać i zgadzać przystanie na tezę, że jednak jest to reformowalne.</p>
<p>A zatem towarzyszyła nam wola reformowania naszego państwa, systemu, a w naszym przypadku małego odcineczka, choć szalenie ważnego środków społecznej komunikacji, środków masowego przekazu. O to toczył się spór na pierwszym i drugim posiedzeniu. Jeśli mowa o tych ograniczeniach i barierach, to nie pogniewa się pan przewodniczący, jeśli wypowiem tezę, która nie powinna być polemiczną, bo nie chciałbym, żeby kończyć polemiką. Otóż w sprawie kierowniczej roli partii - jak chyba wszyscy uczestnicy naszego podzespołu dostrzegają i to nie od dziś - przestajemy być doktrynerami. Bardziej nam zależy, ogromnie nam zależy, na przewodniej roli partii. Myślę, że X Plenum Komitetu Centralnego, które nazywamy historycznym, a także i niektórzy z państwa strony nie wahają się w kuluarach, może jeszcze nie publicznie, przyznawać temu plenum wymiar historyczny, potwierdza właśnie wolę nie doktrynerskiego patrzenia na system, na kształt Polski, na przyszłość,</p>
<p>Z tej woli, z tej chęci rozstania się z doktrynerskim spojrzeniem na to co w Polsce, wynikło pragnienie, aby budować Polskę, przede wszystkim myśleć o dobrze Polski i Polaków. Stąd nie czuliśmy się tak ogromnie związani tezą czy barierą kierowniczej roli partii.</p>
<p>Po drugie - sprawa owej bariery mentalnościowej. Ja w pełni podzielam zdanie pana przewodniczącego, iż ta bariera niejednokrotnie dawała znać o sobie na wielu naszych posiedzeniach i w sporach.</p>
<p>Wszak jednak chyba zgodzicie się panie i panowie, że ta bariera psychologiczna, nawiązuję do owych urazów i uprzedzeń, dotyczyła obu stron. Wszyscy tu obecni mamy kompleks stanu wojennego i kompleks 1981 roku, i kompleks naszej długiej przeszłości, organizowanej tak jak była ona organizowana, z której jesteśmy wspólnie niezadowoleni. Państwo bardziej, ale my też nie jesteśmy zadowoleni. No i w związku z tym kompleksem, przecież dochodzi do „okrągłego stołu” i w Polsce ważymy się na rzecz bez precedensu - na reformę, o której jeszcze parę miesięcy temu niewielu ludziom w Polsce się śniło. Oczywiście wiele ludzi do takich reform dążyło i o nich marzyło. Ale wielu nie wierzyło w możliwość rozpoczęcia się „okrągłego stołu”. Ważymy się na rzecz bez precedensu w tej formacji ustrojowej. Gen. Jaruzelski parę dni temu nazwał to, czy zdefiniował to pojęciem „socjalistycznej demokracji parlamentarnej”. Pod tym pojęciem zawiera się to, co powstaje przy „okrągłym stole” i co mam nadzieję osobiście, że będzie trwałą wartością w polskim systemie, także po „okrągłym stole”.</p>
<p>No i cóż - dlaczego z naszej strony obawy? Mówiliśmy o tym już wielokrotnie. Przede wszystkim nazwałbym te obawy tak - że się nie powtórzy, że się nie powtórzy 1981 rok, który my uważamy za naszą wspólną porażkę, naszą wspólną klęskę, porażkę wszystkich Polaków,</p>
<p>Mamy oczywiście szansę. Zdajemy sobie sprawę ze wspólnego ryzyka. Pan Adam wielokrotnie mówił o tym ryzyku. I my o tym ryzyku mówimy. I zdajemy sobie sprawę także ze wspólnej odpowiedzialności w sytuacji, kiedy ważymy się na to wielkie nowe i na tę wielką niewiadomą.</p>
<p>A droga do tego wielkiego nowego prowadzi przez bardzo wąską, bardzo cieniuteńką ścieżkę. I z tego także obie strony zdają sobie sprawę. Jeżeli uda się nam tymi impulsami, które nadajemy budowie nowego ładu informacyjnego cokolwiek zrobić, by poszerzać tę ścieżkę, żeby umacniać trakt, po którym posuwać się będą Polacy i Polska, no to myślę, że będziemy mieli powody w tym naszym maleńkim gronie także do radości i do satysfakcji.</p>
<p>Chciałbym kończąc - bo już za długo gadam - chciałbym kończąc bardzo serdecznie podziękować - przede wszystkim stronie solidarnościowo-opozycyjnej, paniom i panom i panu przewodniczącemu za właśnie ów klimat poszanowania i partnerstwa i wolę porozumienia.</p>
<p>Chciałbym także bardzo serdecznie podziękować kolegom, przyjaciołom, towarzyszom ze strony koalicyjno-rządowej, w której - jak wiecie państwo - i także mieliśmy sporo rozbieżności i sporów i rozterek. Ale to dobrze, to dobry prognostyk dla Polski, tak uważam - dla demokracji w Polsce. I cieszę się osobiście, że tak to jest po naszej stronie. Chciałbym wszystkim kolegom serdecznie podziękować za pomoc jakiej udzielali mi jako współprzewodniczącemu w tym okresie nie ukrywam trudnym dla mnie osobiście.</p>
<p>I wreszcie chciałbym podziękować obu asystentom naszego podzespołu - pani Domagalskiej i mojemu koledze panu Norbertowi Potockiemu za żmudną pracę w kulisach i kuluarach naszego podzespołu. Wszystkim paniom i panom, kolegom i przyjaciołom chcę życzyć dobrych i spokojnych świąt. Tyle z mojej strony panie przewodniczący.</p>
<p><em>Przewodniczący</em>:</p>
<p>Dziękuję serdecznie. Ja nie sądzę, żeby można było coś dodać poza drobnymi różnicami na tematy historiozoficzne - że tak powiem - ideologiczne.</p>
<p>/Wesołość/.</p>
<p>Jestem w pełni zgodny z panem współprzewodniczącym szczególnie jeżeli chodzi o podkreślenie tego faktu, dla nas już dziś dość oczywistego. I to dopiero na końcu, że można, że da się, że zachowując reguły gry, czy wypracowując w efekcie fair play można i należy tak postępować. Należy zachęcać innych, może im uda się więcej niż nam.</p>
<p>Ale dziękuję wszystkim, stronie koalicyjno-rządowej w szczególności za to, że rozstajemy się chyba bogatsi w doświadczenia i w atmosferze dużo sympatyczniejszej niż spotykaliśmy się.</p>
<p>Dziękuję wszystkim za to.</p>
<p>/Koniec obrad/.</p>
