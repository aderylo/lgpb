<head>
	<meta charset="UTF-8">
</head>
<p>KORPUS= Obrady Okrągłego Stołu</p>
<p>ZESPOL= Zespół do spraw Gospodarki i Polityki Społecznej</p>
<p>TYTUL= STENOGRAM z piątego posiedzenia Zespołu do spraw Gospodarki i Polityki Społecznej</p>
<p>DATA= 6 marca 1989 r.</p>
<p>SYGNATURA= C9540/2</p>
<p>INW= 46019</p>
<p>TEKST=</p>
<p>Stenogram z posiedzenia Zespołu do spraw Gospodarki i Polityki Społecznej z dnia 6.III.1989 r.</p>
<p>/Obradom przewodniczy <em>prof. Witold Trzeciakowski</em>./</p>
<p><em>Przewodniczący:</em></p>
<p>Rozpoczynamy posiedzenie.</p>
<p>Proszę Państwa! Czas nieubłaganie cyka, a porozumienia przy „stole” ekonomicznym jak nie widać tak nie widać. Jesteśmy bardzo tym zaniepokojeni i chcemy dokonać wszystkiego co w naszej mocy, żeby jakoś doczekać się tego przełomu. Mamy duże zaniepokojenie sprawami stoczni, o której za chwilę powie nam pan Bugaj, mamy zaniepokojenie sprawą indeksacji, która zagraża falą strajków, brak uzgodnienia tej problematyki indeksacji, mamy zaniepokojenie cenami rolnymi, tą operacją wicepremiera Oleksiaka, która jest bardzo cenna, jako propozycja urynkowienia gospodarki, natomiast niesłychanie niebezpieczna jako groźba rozpętania nowej spirali inflacyjnej - słowem mamy bardzo dużo zagrożeń, które trzeba wziąć na warsztat.</p>
<p>Dzisiaj pan premier Sekuła zaproponował, żeby do porządku obrad włączyć prezentację drugiej literacji propozycji strony rządowej, która wzięła pod uwagę teksty nasze złożone stronie rządowej w poprzednim tygodniu.</p>
<p>Prezentacja tego materiału zajęłaby nam niewiele czasu. Następnie mamy na wokandzie 6 „stolików”, przy czym nie wiem czy „stolik” mieszkaniowy jest reprezentowany, bo widzę, że pana Paszyńskiego nie ma z naszej strony, będziemy w takim razie niemiarodajnymi partnerami, bo nie ma pana Paszyńskiego. Więc ewentualnie problematykę „stolika” mieszkaniowego, budownictwa mieszkaniowego można by odłożyć do następnego tygodnia.</p>
<p>Proponowałbym, żeby pan Bugaj zagaił sprawę wnioskiem w sprawie stoczni gdańskiej.</p>
<p><em>Ob. Ryszard Bugaj:</em></p>
<p>Jak państwo sobie przypominacie na naszym pierwszym spotkaniu wśród kwestii, których oczekiwaliśmy od strony rządowej jednoznacznego stanowiska, była także sprawa decyzji o likwidacji „Stoczni Gdańskiej” i szerzej trybu specjalnego likwidacji przedsiębiorstw, uzyskaliśmy w tej sprawie jak gdyby w tej chwili dwie negatywne odpowiedzi. Jedną bezpośrednią od pana wicepremiera Sekuły, iż rząd nie widzi możliwości powołania takiej niezależnej od rządu komisji, która by zbadała tę decyzję, i konsekwencje jej i mogła przedstawić swoje stanowisko opinii publicznej, i drugą negatywną odpowiedź od Sejmu PRL w postaci uchwały o specjalnych środkach konsolidacji.</p>
<p>Otóż w naszym przeświadczeniu istnieje ważny interes społeczny, by do tych spraw wrócić.</p>
<p>W szczególności jeżeli chodzi o kwestię „Stoczni im. Lenina”, do naszej strony, a jak wiem także do strony rządowej zostało wystosowane pismo ze stoczni, podpisane przez wszystkie organizacje społeczne, przez obydwa związki zawodowe, przez samorząd pracowniczy, wskazujące na wielkie zaniepokojenie stanem sytuacji w stoczni, bezzasadnością likwidacji i możliwymi daleko idącymi stratami dla gospodarki narodowej w związku z tą decyzją. Chcieliśmy także zwrócić uwagę, że istnieje w stoczni niebezpieczeństwo akcji protestacyjnych załogi, w obronie stoczni.</p>
<p>W związku z tym proponujemy stronie rządowej rozpatrzenie raz jeszcze naszego wniosku o powołanie takiej komisji, która zajęłaby się przypadkiem stoczni, ale w szerszym kontekście, zarówno praktyki działania ustawy z 11 maja roku ubiegłego, jak i ustawy uchwalonej obecnie i potencjalnych konsekwencji jej stosowania.</p>
<p>Chcielibyśmy zwrócić uwagę, że uchylanie się od podjęcia, od przyjęcia tego wniosku z całą pewnością nie będzie łagodzić napięcia społecznego i w stoczni, i chyba szerzej - i z całą pewnością nie będzie sprzyjać dobremu klimatowi pracy, jakie tu toczymy. W naszym przeświadczeniu będzie to umacniać wśród pracowników podejrzenie, że decyzja o likwidacji „Stoczni Gdańskiej” była decyzją tak jak my sądzimy, rzeczywiście par excellence polityczną i że ten środek działania politycznego w gospodarce w związku z uchwaloną ustawą rząd ma zamiar stosować na szerszą skalę.</p>
<p>Dziękuję.</p>
<p><em>Przewodniczący:</em></p>
<p>Dziękuję panu Bugajowi i proszę pana premiera Sekułę o przedstawienie tego projektu.</p>
<p><em>Wicepremier Ireneusz Sekuła:</em></p>
<p>Dziękuję bardzo panie profesorze. Chciałbym poinformować, że prof. Władysław Baka przebywa w Pradze na naradzie sekretarzy ekonomicznych Komitetów Centralnych Krajów Socjalistycznych i stąd moja obecność na tym krześle upoważnia mnie do zastępowania go w zakresie współprzewodniczenia.</p>
<p>Dokonaliśmy bardzo głębokiej, starannej analizy obydwu przedłożonych zespołowi tekstów, tyczącego elementów nowej umowy społecznej i zgodnie z ustalenia sprzed tygodnia przyjmując strukturę siedmiorozdziałową i załączniki, które zaprezentowała strona opozycyjno-solidarnościowa opracowaliśmy kolejną wersję tej umowy społecznej, która stanowi kompilację obu tych propozycji, przy czym nie jest to kompilacja mechaniczna, staraliśmy się wykorzystać wszystkie elementy merytoryczne zawarte w tych dokumentach.</p>
<p>Zostało do tej wersji, którą po krótkim omówieniu poszczególnych rozdziałów przedłożymy, zostały do niej wprowadzone tam gdzie było to możliwe in extenso zapisy z propozycji strony opozycyjno-solidarnościowej, tak aby po prostu już nie otwierać sporu o słowa, a więc ten tekst jest w dużym bardzo stopniu powtórzeniem propozycji sprzed tygodnia.</p>
<p>Jest to także dorobek wspólnie powołanych grup redakcyjnych i wydaje nam się, że został tutaj zrobiony duży krok naprzód, jeśli po zaprezentowaniu dzisiaj tego tekstu i po jego rozdaniu mógłby on być bazą do przeprowadzenia pewnego bilansu co obu stronnie potwierdzały jako formułę dla której jest consensus, a więc co można, nad czym można zamknąć debatę i przenieść te fragmenty do dorobku naszego zespołu, natomiast w jakich kwestiach grupy robocze i grupy redakcyjne powinny jeszcze pracować tak, aby w ciągu tygodnia, który dzisiaj się zaczął, zmierzać ku końcowi tych debat.</p>
<p>Zależy nam - mówię to w imieniu strony rządowej, aby odpowiadając na apel wystosowany przez pana Lecha Wałęsę i generała Czesława Kiszczaka po spotkaniu w czwartek w Magdalence, maksymalnie przyspieszyć prace zmierzać do ustalenia porozumień tam gdzie one są w chwili obecnej możliwe, oczywiście jesteśmy świadomi, że przy tak olbrzymim zakresie spraw, jakie zostały podniesione i przy tym stole i w poszczególnych grupach roboczych jest fizyczną i merytoryczną niemożnością zamknięcia wszystkich tematów, zatem część z nich powinna zostać zaewidencjonowana do dalszych prac, zarówno w okresie po zakończeniu obrad Okrągłego Stołu, w jakiejś wspólnie wypracowanej formule, jak i w ogóle w okresie dalszych miesięcy, a nawet lat, ponieważ niektóre kwestie mają horyzont bardzo dalekosiężny. Zatem nie oznaczałoby to w najmniejszym stopniu odłożenia tych tematów, tylko po prostu przyjęcie innej kontynuacji i pracy nad nimi.</p>
<p>Tak jak powiedziałem, struktura dokumentu jest przyjęta sprzed tygodnia. Prosiłbym, aby krótki komentarz do trzech pierwszych rozdziałów, tzn. poprawa zaopatrzenia rynku i warunków życia, ograniczanie inflacji oraz ochrona ludności przed skutkami inflacji, równoważenia rynku - przedstawił minister Lewandowski. Komentarz do rozdziału IV - ochrona pracy i zatrudnienia - minister Szreter, do rozdziału V - wprowadzenie nowego ładu ekonomicznego - dr. Święcicki i do rozdziału VI - przezwyciężanie bariery zadłużenia - red. Szwarc.</p>
<p>Za chwilę ustalimy, kto komentuje rozdział VII. Jeżeli można, panie profesorze, prosiłbym wymienionych kolegów o zagranie głosu.</p>
<p><em>Przewodniczący:</em></p>
<p>Prosimy bardzo.</p>
<p><em>Minister Wincenty Lewandowski:</em></p>
<p>Chciałem tutaj przedstawić niejako syntezę bardzo skrótową stanowisk w zakresie tych trzech rozdziałów, o których mówił pan premier Sekuła. Niemniej jednak zacznę od pewnego szerszego wstępu, który całość tych elementów nowej umowy społecznej poprzedza.</p>
<p>Otóż wychodzimy z założenia, że przywracanie gospodarce zdolności rozwojowych będzie realizowane w niesprzyjających warunkach ekonomicznych i społecznych. Te warunki wyznacza zarówno głęboka nierównowaga wewnętrzna i zewnętrzna, jak i wysoka inflacja, a z drugiej strony utrzymywanie się wysokiej nadwyżki, jaką tworzą dochody przedsiębiorstw, ludności i wydatki budżetu nad podażą we wszystkich rynkach.</p>
<p>Jako ważny fakt trzeba również przyjąć utrzymywanie się silnej presji postaw roszczeniowych. Wydaje się, że jeżeli te tendencje nie zostaną w stosunkowo krótkim czasie powstrzymane, to nasza polityka społeczno-gospodarcza będzie poważnie zagrożona. Dlatego też ich przeciwstawienie się trzeba uznać za podstawowe zadania aktualnej polityki społeczno-gospodarczej.</p>
<p>Przywracanie równowagi gospodarczej, ograniczenie inflacji w wymiarze doraźnym, na dzisiaj, wymaga przede wszystkim uruchomienia wszelkich możliwości wzrostu podaży oraz reżimu oszczędnościowego. Jednakże skala nierównowagi jest zbyt wielka, aby tylko te działania mogły wystarczyć. Dlatego też trzeba podjąć działania na rzecz dostosowania dochodów podmiotów gospodarczych i ludności do możliwości podażowych gospodarki, z uwzględnieniem konieczności odbudowy krytycznie niskich zapasów oraz rezerw.</p>
<p>W wymiarze długofalowym zrównoważenie gospodarki i wyhamowanie inflacji, mogą zapewnić jedynie zmiany struktury gospodarki oraz jej urynkowienie, a więc przekształcenie o charakterze bardziej długofalowym i bardziej zasadniczym, niejako systemowym.</p>
<p>Potrzeba ochrony społeczeństwa przed negatywnymi skutkami obecnej sytuacji i koniecznych reform wymaga ustabilizowania nadwyżki w handlu zagranicznym, hamowania funduszy popytowych oraz zmniejszania tempa wzrostu inwestycji. Podział dochodu narodowego winien zapewnić jednak co najmniej stabilizację konsumpcji, a w miarę możliwości jej niewielki wzrost.</p>
<p>Jeśli chodzi o poprawę zaopatrzenia rynku i warunków życia ludności, uważamy, że realizacja tego celu winna odbywać się przede wszystkim poprzez: zmiany wielkości i zapewnienie prorynkowej struktury inwestycji; doraźne przemieszczenia czynników wytwórczych na rzecz rynku; demonopolizacja, eliminacja reglamentacji; poprawę funkcjonowania handlu i szerokie wykorzystanie mechanizmów rynkowych w celu dostosowania struktury dostaw rynkowych do struktury popytu oraz szybkiego reagowania producentów na pojawiający się popyt.</p>
<p>Przestawienie części potencjału obronnego, przemysłu obronnego, na produkcję rynkową i zaopatrzeniową. Jednak trzeba mieć świadomość, że jest to proces, który trochę w czasie będzie trwał. Tego z dnia na dzień zrobić nie można czy nie przyniesie skutku.</p>
<p>Kolejna sprawa to tworzenie możliwości przepływu środków kapitałowych między jednostkami gospodarczymi, w tym także eliminowanie podmiotów nieefektywnych. Umożliwi to zwiększenie podaży środków dla rynkowego sektora prywatnego oraz dla nowopodejmowanej działalności gospodarczej.</p>
<p>Wreszcie ważnym elementem jest poprawa zaopatrzenia materiałowego przemysłu, w tym przede wszystkim przemysłów produkujących na rynek. I wreszcie pobudzanie aktywności gospodarczej dzięki szybkiej i radykalnej zmianie ładu ekonomicznego w Polsce.</p>
<p>W szczególności realizacja tych elementów, przyjmuje się, że będzie polegać na: po pierwsze - dostawy towarów i usług rynkowych będą rosły, poczynając od roku bieżącego w tempie nie niższym od wzrostu dochodu narodowego. Równocześnie powinna jednak następować poprawa stanu zapasów.</p>
<p>Drugie - udział kompleksu paliwowo-energetycznego i surowcowego w całości nakładów inwestycyjnych będzie ograniczony. Powinno to pozwolić i zasilić inwestycje służące: po pierwsze - technicznemu unowocześnieniu oraz zmniejszeniu energochłonności i materiałochłonności wytwarzania dochodu narodowego, gospodarce żywnościowej, rozwojowi budownictwa mieszkaniowego, ochronie środowiska naturalnego oraz poprawie warunków pracy.</p>
<p>I trzecie - szczególnie ważne jest dla zwiększenia produkcji rolnej jest urynkowienie gospodarki żywnościowej. Poprzez zniesienie monopoli i reglamentacji, oparcie cen na relacjach popytu i podaży, ograniczenie dotacji do produkcji żywności i przesunięcie zwolnionych w ten sposób środków do konsumentów w celu wyrównania im skutków wzrostu cen.</p>
<p>Druga sprawa, ograniczanie inflacji i równoważenie gospodarki. Trwałe ograniczenie inflacji przy jednoczesnej rezygnacji z jej tłumienia oraz przywracanie równowagi gospodarczej wymaga: po pierwsze - dokonania zmian w strukturze gospodarki prowadzących do obniżenia jej nakładochłonności oraz zwiększania udziału produkcji towarów konsumpcyjnych. Drugie - równoważenie rynku inwestycyjnego, usprawnienia przebiegu realizacji inwestycji oraz wyraźne skrócenie cykli inwestycyjnych. Trzecie - unormowania stosunków płatniczych z zagranicą poprzez dostosowanie obsługi zadłużenia do możliwości naszej gospodarki, łącznie z zasilaniem zewnętrznym. Po czwarte - równoważenie budżetu oraz wyraźnego usprawnienia systemu finansowego państwa. I po piąte - wyeliminowania presji nadwyżkowego popytu jako głównego źródła wzrostu cen.</p>
<p>W szczególności przyjmuje się, że będzie to realizowane poprzez:</p>
<p>1/W najbliższych latach zmniejszony zostanie udział inwestycji w dochodzie narodowym, zlikwidowana zostanie nadwyżka popytu inwestycyjnego poprzez zmiany w polityce kredytowej i fiskalnej.</p>
<p>2/Realizowane będą zmiany w strukturze inwestowania i doraźne przesunięcia czynników wytwórczych w kierunku zwiększania produkcji rynkowej.</p>
<p>3/Konieczne jest ograniczenie redystrybucyjnej funkcji budżetu oraz dotacji.</p>
<p>4/Uruchomione zostaną nowe źródła pokrywania deficytu budżetowego, a zwłaszcza sprzedaż niektórych majątków mienia państwowego, mieszkań, nieruchomości, sklepów, majątku likwidowanych przedsiębiorstw oraz nieefektywnych zakładów produkcyjnych. Sprzedaż oprocentowanych bonów skarbowych nabywanych przez podmioty gospodarcze lub ludność. Pobieranie opłat za wieczystą dzierżawę ziemi, szczególnie jeśli chodzi o tereny przeznaczone pod budownictwo mieszkaniowe.</p>
<p>5/Wzmocniona zostanie skuteczność polityki pieniężnej w zakresie kontroli popytu zaopatrzeniowego i inwestycyjnego oraz dochodowej w celu zachowania właściwych relacji między wzrostem dochodów nominalnych ludności a tempem wzrostu podaży towarów i usług konsumpcyjnych. Powinno to pozwolić na szybkie przywracanie równowagi towarowo- pieniężnej.</p>
<p>6/Następować będzie eliminacja trwale nieefektywnych przedsiębiorstw m.in. poprzez usprawnienie procedury upadłościowej, a także wykorzystanie procedur likwidacji, podziału i łączenia przedsiębiorstw.</p>
<p>I kilka uwag do rozdziału trzeciego, tzn. ochrona ludności przed skutkami inflacji i równoważenia rynków.</p>
<p>Po pierwsze - w istniejącej sytuacji gospodarczej zadanie ochrony ludzi przed wzrostem kosztów utrzymania oraz zadanie równoważenia rynków nie dadzą się rozwiązać całkowicie bezkolizyjnie.</p>
<p>Drugie - działać będzie społeczno-państwowa komisja ds. cen i dochodów, której zadaniem będzie uzgadnianie bieżącej polityki cen i płac w celu kojarzenia przywracania równowagi pieniężno-towarowej i ochrony społeczeństwa przed ubożeniem.</p>
<p>Dziękuję.</p>
<p><em>Przewodniczący:</em></p>
<p>Pan minister Szreter.</p>
<p><em>Minister Jerzy Szreter:</em></p>
<p>W sprawie programu ochrony pracy i zatrudnienia - propozycje zapisów państwo mają. Parę słów komentarza.</p>
<p>To prawie że odczytać. Dobrze.</p>
<p>Pierwsza sprawa - państwo musi zachować również w gospodarce rynkowej odpowiedzialność za rywalizację zadań w dziedzinie ochrony pracy, wyrażających się w ustaleniu przepisów, nadzorze nad ich stosowaniem i inicjowaniem nowych rozwiązań m.in. poprzez opracowanie i wprowadzenie w życie programu ratyfikacji konwencji MOP dotyczących dróg i postępu, wytyczających drogi postępu społecznego, w skali międzynarodowej.</p>
<p>Program ochrony pracy musi m.in. zmierzać do ograniczenie godzin nadliczbowych oraz zatrudniania kobiet na trzeciej zmianie.</p>
<p>2. Respektowana będzie zasada pełnego zatrudnienia. Oznacza to, że będzie się kłaść nacisk przede wszystkim na kształtowanie warunków sprzyjających tworzeniu odpowiedniej liczby miejsc pracy. Nie może to jednak oznaczać obowiązku państwa do pełnienia pracy w danym zawodzie i w danym miejscu. Reforma i zwiększenie skuteczności mechanizmów ekonomicznych powodują procesy adaptacyjne na rynku pracy.</p>
<p>Zasiłki dla poszukujących pracy winny być traktowane jako ostateczność. W przypadku likwidacji zakładów pracy i grupowym zwalnianiu pracowników muszą zostać stworzone możliwości przekwalifikowania się.</p>
<p>Niezbędna jest ustawowa regulacja grupowych zwolnień pracowników z uwagi zarówno na likwidację przedsiębiorstw, jak i redukcję zatrudnienia.</p>
<p>Państwo powinno angażować się w tworzenie miejsc pracy dla osób wymagających szczególnej troski ze względu na stan zdrowia. Niezbędna jest też przebudowa terenowej służby zatrudnienia tak, aby służyła ona przede wszystkim osobom poszukującym pracy.</p>
<p>Uznaje się za potrzebę uchylenia ustawy o postępowaniu wobec osób uchylających się od pracy.</p>
<p>I teraz, żeby już nie odczytywać szczegółowo załączników, które rozwijają niektóre tezy, tutaj już tylko parę słów komentarza.</p>
<p>Otóż załączniki te przewidują, omawiają sprawy, które były w tekście przedostatnim, poprzednim. Jest sprawa tempa ograniczania limitu godzin nadliczbowych, w tym momencie tutaj uważamy, że dopiero po 1990 roku jest możliwość głębszego ograniczania. Na dziś jest sprawa zabezpieczenia interesów związków i ochrony ludzi poprzez wyrażanie zgody przez związek zawodowy zakładowy na stosowanie określonego, zwiększonego limitu w danym przedsiębiorstwie. Chodzi głównie o transport, to jest ten problem, który na dziś z dnia na dzień byłby trudny bardzo do załatwienia.</p>
<p>Podobnie sprawa opracowania w ciągu trzech miesięcy programu stopniowego eliminowania pracy nocnej kobiet, zwłaszcza kobiet wychowujących dzieci do lat 15.</p>
<p>W innych sprawach programy dotyczące ochrony zdrowia i ochrony pracy są realizowane. Także będzie przygotowany program stopniowej ratyfikacji kolejnych konwencji dotyczących ochrony pracy i warunków pracy.</p>
<p>Natomiast względnie szybko będzie możliwa ratyfikacja konwencji 144 dotycząca trójstronnych konsultacji w celu popierania, wdrażania międzynarodowych norm prawa pracy, ponieważ tego rodzaju, propozycje powołania tego rodzaju komitetu, który działałby i spełniał wymogi tej konwencji, zostały już obydwu stronom związkowym przedstawione w tym względzie.</p>
<p>I ostatnia sprawa kolejnego załącznika to jest sprawa zasad polityki zatrudnienia w przypadku likwidacji zakładów pracy i zwolnień zbiorowych.</p>
<p>Otóż tutaj w załączniku nr 4 omówione są długofalowe działania w tym zakresie, ponieważ działa w resorcie komisja ds. reformy prawa pracy, opracowuje trwałe rozwiązania w tym względzie, jednocześnie działa zespół związkowo-rządowy z OPZZ współpracuje. I tutaj są zawarte pewne ogólne zasady, którymi kieruje się. Grupowe zwolnienia tutaj powinny być regulowane. A więc uprzedzanie, współpracy z organami zatrudnienia terenowymi, gwarancje przekwalifikowania dla ludzi, gwarancje zasiłków, gwarancje zgody, żadnego przymusu przy przenoszeniu pracownika. Zgoda pracownika, ewentualna pomoc kredytowa czy preferencyjny kredyt przy zakładaniu, prowadzeniu pracy na własny rachunek. I w przypadku zakładów likwidowanych - odprawy, które w tej chwili są już wprowadzane.</p>
<p>To jest kierunek generalny tych zmian. Natomiast chciałem przy okazji poinformować, że właśnie w związku z likwidowanymi zakładami pracy podjęto już zasadnicze w tym względzie decyzje, wprowadzono odprawy dla pracowników zakładów likwidowanych na mocy tej ubiegłorocznej ustawy, które także będą dotyczyły zakładów ewentualnie likwidowanych na mocy tej ostatniej ustawy o eksperymentach, o szczególnych warunkach wdrażania konsolidacji. I to jest kwestia odpraw dla pracowników z tych zakładów pracy.</p>
<p>Jest kwestia też wcześniejszych emerytur, ale to wymaga jeszcze współpracy z Sejmem. A więc to jeszcze musi parę tygodni potrwać, ażeby uzyskać upoważnienie ustawowe dla tego rodzaju regulacji.</p>
<p>No i wreszcie są zasiłki dla osób przekwalifikowujących się i ta sfera jest uregulowana.</p>
<p>Dziękuję.</p>
<p><em>Przewodniczący:</em></p>
<p>Dziękuję. Prof. Święcicki proszony jest.</p>
<p><em>Prof. Święcicki:</em></p>
<p>Chciałem pokrótce zreferować jakie proponujemy zmiany w rozdziale dotyczącym nowego ładu ekonomicznego. Ale zacznę od tego, że tych zmian jest niewiele i olbrzymia większość punktów jest przyjęta w dosłownym brzmieniu zaproponowanym w tym dokumencie stanowiącym drugie przybliżenie, czyli w poprzednim dokumencie rozpatrywanej przez nas umowy społecznej. To znaczy potwierdzone są następujące zasady tego nowego ładu.</p>
<p>Równość sektorów własnościowych i swobodne kształtowanie się struktury własnościowej w zależności od rozwoju efektywności na rynku. Rozwinięcie własności samorządowej włącznie z weryfikacją przepisów ograniczających kompetencje samorządu. Zastrzeżenie, że przekształcania własności samorządowej spółki akcyjnej itp. mogą następować wyłącznie na podstawie uchwały rady pracowniczej poprzedzonej referendum załogi i za zgodą reprezentującego skarb państwa. Potwierdzenie konieczności likwidowania funkcji organów założycielskich i powierzenie pieczy nad majątkiem narodowym odrębnemu organowi reprezentującemu skarb państwa. Zaostrzenie ustawodawstwa monopolowego i wyodrębnienie tego organu z istniejących struktur. Redukcji dyrektywnego oddziaływania na przedsiębiorstwa, ograniczenia tego rodzaju ingerencji do zasad prawnych, kwestia dobrowolności zamówień rządowych również.</p>
<p>Natomiast jakie fragmenty tego dotychczasowego tekstu stanowiącego to drugie przybliżenie, zostają tutaj zmienione. Mianowicie - po pierwsze proponujemy usunąć pkt 1, gdzie były dosyć generalne tezy na temat przyczyn obecnego złego funkcjonowania gospodarki. Tam są bardzo ogólne sformułowania, trzeba by zacząć je cieniować jak to było w historii, dlaczego ta własność państwowa się sprawdziła, nie sprawdziła, kiedy w jakim zakresie. Jak się ma nasza reforma do reform w innych krajach socjalistycznych, na ile tu jesteśmy znacznie bardziej zaawansowani.</p>
<p>A więc proponujemy nie wdawać się w żadne generalne oceny w tym zakresie, ponieważ rzeczywiście uzgodnienie tego wymagałoby wycieniowania tych tez bardzo ogólnikowo. I proponujemy w ogóle zrezygnować z tej pierwszej części.</p>
<p>Druga kwestia mianowicie - była propozycja, żeby organ antymonopolowy, jak również ten organ reprezentujący skarb państwa w stosunku do majątku państwowego były podporządkowane Sejmowi.</p>
<p>Otóż proponujemy żeby tej sprawy jeszcze nie przesądzać tutaj. Dlatego, że po pierwsze jeszcze te struktury organów centralnych nie są ostatecznie jasne. Będzie urząd prezydenta z określonymi kompetencjami.</p>
<p>Po drugie jest sprawa taka, że organ reprezentujący skarb państwa w odniesieniu do majątku państwowego zazwyczaj w żadnym kraju nie podlega bezpośrednio Sejmowi. Jest kontrola sejmowa poprzez ustawę budżetową, poprzez ustawę określającą zakres i obowiązki tego rodzaju organu. Natomiast słuszną rzeszą jest, żeby te organy były w strukturze rządowej, czy nawet powiedzmy organ antymonopolowy mógłby być w strukturze pozarządowej, podlegać prezydentowi, żeby był wydzielone, żeby ich funkcja nie mieszała się z innymi funkcjami organów założycielskich, żeby tu była pewna czystość funkcji, żeby to był pewien organ odpowiedzialny za określoną tylko sprawę i z tego jak gdyby jest rozliczany, więc ten postulat jest tutaj zwarty natomiast wnioskujemy o nie przesądzanie jeszcze w tym dokumencie sprawy jak dokładnie te oba organy antymonopolowy i organ reprezentujący skarb państwa w stosunku do majątku państwowego będą usytuowane.</p>
<p>Następny postulat, który żeśmy zaproponowali złagodzić... dotyczy wyrównania warunków startu, a więc wprowadzenia przejściowych dopłat i obciążeń wyrównujących niezależne od przedsiębiorstwa zróżnicowanie ich kondycji finansowej. Wydaje się, że to jest bardzo sprawa dyskusyjna i trudna do przeprowadzenia, i dlatego wnioskujemy, żeby sformułować, że zbada się celowość, zakres i sposób takiego wyrównania, a nie przesądzać od razu, że się na pewno wprowadzi tego rodzaju wyrównanie.</p>
<p>Czyli zostawiamy zapis w łagodniejszej wersji. Również proponujemy, żeby zapis radykalny znieść wszelkie fundusze budżetowe, złagodzić, radykalnie ograniczyć fundusze pozabudżetowe, bo znów jest tam szereg funduszy dotyczących rozwoju kultury, jakichś badań podstawowych i wdrożeń - jakichś innych rzeczy, które być może nie byłoby celowe ich całkowite zniesienie.</p>
<p>Wreszcie jest sprawa ostatnia finansowa, mianowicie potwierdzając, że docelowo wszelkie formy reglamentacji towarów, kredytów i dewiz muszą być zniesione, jest wątpliwość czy to się uda osiągnąć do roku 1991. Nie wiem na przykład, reglamentacja niektórych kredytów na mieszkania, czy na rolnictwo, czy też reglamentacja niektórych dewiz służących zaopatrzeniu służby zdrowia czy coś takiego, czy to już można będzie w 1991 roku oprzeć całkowicie na warunkach wolnorynkowych i jakie to miałoby efekty inflacyjne, jakie miałoby to efekty społeczne i inne. To jest zapis bardzo radykalny, więc potwierdzając konieczność tego szybkiego znoszenia ograniczenia, wahały się przed wprowadzeniem radykalnego zapisu, że całkowicie się zniesie do 1991 roku wszelkie formy reglamentacji kredytów, dewiz i towarów.</p>
<p>Dziękuję bardzo.</p>
<p><em>Przewodniczący:</em></p>
<p>Głos ma pan redaktor Szwarc.</p>
<p><em>Redaktor Karol Szwarc:</em></p>
<p>Teksty dotyczące przezwyciężania bariery zadłużenia został uzgodniony, i parafowany przez obu współprzewodniczących. Sądzę, że dla ekonomii czasu chyba nie należałoby panie przewodniczący odczytywać go, bo został on dostarczony.</p>
<p>Natomiast nie został doręczony, ale ja przekazałem w środę, czy w czwartek red. Paszyńskiemu, no to mogę przeczytać. To jest króciutkie półtorej strony ma.</p>
<p>Wspólnym dążeniem uczestników „okrągłego stołu” jest uzdrawianie gospodarki narodowej i ściślejsze powiązanie jej z gospodarką światową. Dotychczasowy poziom obsługi zadłużenia przeradza się w barierę rozwoju, w poważnym stopniu dławi zaopatrzenie z zewnątrz i import inwestycyjny, ogranicza konkurencję.</p>
<p>Proeksportowa polityka gospodarcza będzie intensyfikowana, struktura eksportu i importu będzie racjonalizowana dzięki nowemu ładowi ekonomicznemu. Ze strony zagranicznych partnerów polskich na Wschodzie i na Zachodzie oczekujemy zrozumienia i poparcia dla dokonanego w naszym kraju zwrotu we wszystkich dziedzinach życia publicznego.</p>
<p>Procesowi przemian sprzyjałby w szczególności.</p>
<p>I tu jest pięć punktów:</p>
<p>1/Uznanie przez wierzycieli ścisłej zależności między tempem uzdrawiania polskiej gospodarki a sposobem rozłożenia w czasie spłat zobowiązań wysokości odsetek.</p>
<p>2/Przywrócenie normalnych warunków finansowych i kredytowych oraz poprawa warunków handlowych w stosunkach z krajami zachodnimi.</p>
<p>3/Większe zainteresowane zachodnich inwestorów lokowaniem kapitału w Polsce.</p>
<p>4/Udostępnienie Polsce kredytów na cele modernizacyjne i proeksportowe.</p>
<p>5/Operacje redukcji długu za pomocą niektórych niekonwencjonalnych rozwiązań finansowych.</p>
<p>Podstawą normalizacji stosunków finansów z Zachodem mógłby być program dostosowawczy MFW lub inny program uzgodniony z międzynarodowymi instytucjami finansowymi i wierzycielami. Program taki nie powinien prowadzić do spadku konsumpcji na mieszkańca, a nawet zapewnić około 2% jej średnioroczny wzrost.</p>
<p>Poważnym problemem jest także zadłużenie Polski wobec krajów RWPG, a przede wszystkim wobec ZSRR. Uznaje się za celowe wystąpienie do rządu radzieckiego o odłożenie spłaty zobowiązań na dalsze lata do 1990 roku. Rozwiązanie kwestii polskiego zadłużenia to jeden z warunków budowy pomyślności i stabilności całej Europy. Idee i koncepcje wysuwane przez poważne osobistości z Europy Zachodniej uznajemy za wyraz dążeń do rozwoju wszechstronnej współpracy wszystkich państw naszego kontynentu, w tym także między Polską, a EWG i krajami skandynawskimi.</p>
<p>Realizacja programu uzgodnień Okrągłego Stołu umożliwi wspólne działania na arenie międzynarodowej na rzecz przezwyciężenia bariery zadłużenia, a także zwiększenia roli i pozycji polskiej gospodarki w świecie. Pozwoli to również stronie opozycyjno-solidarnościowej na występowanie o radykalniejszą pomoc dla Polski.</p>
<p>To jest koniec tekstu.</p>
<p><em>Przewodniczący:</em></p>
<p>Ja chciałem tutaj zwrócić uwagę na pewną niestosowność, jaka zaszła mianowicie porozumienia odcinkowe, które zawieramy są wszystkie rozpatrywane w pakiecie całości spraw. Natomiast prasa podała o uzyskaniu [nieczytelne] porozumienia na temat zadłużenia. Jest to złamanie pewnych reguł gry, które przyjęliśmy tutaj wszyscy, jako że przyjmować będziemy po przyjęciu całego pakietu i w tych fragmentach, które zostaną uznane przez obie strony za uzgodnione ostatecznie.</p>
<p>Natomiast uzgodnienia cząstkowe nie powinny być przedmiotem publikacji prasowych.</p>
<p>Pan zdaje się będzie jeszcze referował punkt siódmy, tak?</p>
<p><em>Red. Karol Szwarc:</em></p>
<p>Chciałbym powiedzieć panie przewodniczący, że nic mi na temat tej informacji nie wiadomo.</p>
<p>To znaczy ani jeden, ani drugi z przewodniczących tego nie podawali. Zostałem do tego upoważniony przez przewodniczących.</p>
<p>Jak dobrze zrozumiałem tę procedurę, to uzgodnienie przychodzi tutaj do nas zespół to co zostało uzgodnione. Więc proponujemy, żeby - to jest jeszcze kwestia zastanowienia - żeby punkt 7 stanowił pewien sposób podsumowaniu całości, ale być może również i merytorycznej, ale na razie w obecnej fazie pracy proponujemy, żeby on nosił tytuł - „Tworzenie społecznych warunków realizacji uzgodnień Okrągłego Stołu w sprawach gospodarczych”.</p>
<p>Byłby on oczywiście poprzedzony pewną preambułą, która by mówiła o tym, że skuteczność uzdrawiania gospodarki w dużej mierze jest uzależniona od poparcia i gotowości społeczeństwa do aktywnego uczestnictwa w realizacji wytyczonego programu.</p>
<p>Oznaczałoby to przede wszystkim powszechny konsensus w sprawie zapewniania społecznych warunków reformowania, w tym dążenia do polubownego rozstrzygania sporów w okresie najbliższych 2 - 3 lat i nie przerywania procesu pracy w okresie wdrażania reform. Docelowo form uzgadniania zasadniczych decyzji kontroli procesu realizacyjnego mogłaby spełniać druga izba parlamentu. Natomiast obecnie istniejące mechanizmy opiniująco-kontrolne mogłyby być wspierane działalnością komisji porozumiewawczej, będącej gwarantem sygnatariuszy i orędownikiem wszystkich spraw, które zyskałyby consensus przy Okrągłym Stole.</p>
<p>W trakcie obrad zespołu, a także wyspecjalizowanych podzespołów ujawniło się wiele kwestii w stosunku do których przezwyciężenie rozbieżności opinii i uzyskanie consensusu wymagałoby dłuższego czasu. W ramach komisji porozumiewawczej sądzę, że tego typu rzeczy mogłyby być kontynuowane.</p>
<p>Jak również byłby spełniony postulat współodpowiedzialności może być tyle ile współuczestnictwa. Równocześnie proponujemy utworzenie społeczno-państwowej komisji do spraw cen i dochodów, która by działała niezależnie. Sprawa też była omawiana.</p>
<p>Po wyborach do Sejmu, w nowym parlamencie, niezależnie od drugiej izby, czy w też w ramach tej drugiej izby, to jest kwestia dyskusyjna, mogłaby ukształtować się nadzwyczajna komisja sejmowa, która by przejęła funkcje kontrolne realizacji nowej umowy społecznej.</p>
<p>Wreszcie wydaje się, że dobrze by było, gdyby Konsultacyjna Rada Gospodarcza zyskała wzmocnienie jako organ konsultacyjno-doradczy przy rządzie, taką funkcję spełniała dotąd, przez rozszerzenie jej składu o przedstawicieli środowisk opozycyjnych, czołowych ekonomistów. Rada mogłaby dokonywać ocen procesu reformowania i uzgodnionej linii polityki gospodarczej, a także publikować swoje oceny i stanowiska w sposób, jak to było dotąd.</p>
<p>Dziękuję bardzo.</p>
<p><em>Przewodniczący:</em></p>
<p>Dziękuję. Ja rozumiem, że my oficjalne nasze stanowisko sformułujemy za tydzień. W tej chwili jesteśmy nieprzygotowani do zajęcia tego stanowiska. Ja taki stan [nieczytelne] mam największe obawy co do problemu uniknięcia strajków poprzez zastąpienie ich formułami ugodowymi rozstrzygania sporów, w sytuacji, w której jest pełna rozbieżność w sprawach indeksacji. To jest sprawa dla mnie podstawowa. I tutaj widzę bardzo duże zagrożenie całego programu ekonomicznego.</p>
<p>Druga sprawa, która mnie niepokoi osobiście, to sprawa tego ducha proinflacyjnego, który przebija z propozycji urynkowienia gospodarki żywnościowej. O tym będziemy dyskutowali jeszcze dzisiaj, wobec tego może sobie wyjaśnimy bardziej ten problem.</p>
<p>Natomiast, jeśli są chętni do zabrania głosu na te tematy, to bardzo proszę. Pan Wielowieyski.</p>
<p><em>Ob. Andrzej Wielowieyski:</em></p>
<p>Są w przedłożeniu, któregośmy wysłuchali elementy, które mogą budzić pewną nadzieję. Wystarczy, że wspomnę o stwierdzeniu, iż dostawy rynkowe mają być nie mniejsze niż wzrost dochodu narodowego, tzn. rozumiem, że mają rosnąć w tym stopniu co dochód narodowy. Wszystko co mówię, opiera się tylko na pamięci słuchowej, tekstu dotąd nie miałem, więc są to tylko konstatacje i oceny zupełnie wstępne.</p>
<p>Jednakże po tym wstępnym stwierdzeniu, na którym można by oprzeć pewne założenia polityki gospodarczej, polityki rynkowej i ochrony poziomu życia ludności, występuje szereg twierdzeń, które budzą bardzo wysoki niepokój. Nawiązując do tego, co stwierdził proc. Trzeciakowski odnotowuję, że stwierdza się, iż w najbliższych latach nastąpi zmniejszenie poziomu inwestycji, czy w każdym razie tempa wzrostu inwestycji. Istotne jest, że w tym roku, o ile mnie pamięć nie myli, wzrost inwestycji ma o 1,5 czy 2 pkt. przekraczać wzrost dochodu narodowego i jest to najprawdopodobniej zjawisko, które będzie biło bezpośrednio w rynek i w poziom życia ludności.</p>
<p>Jeżeli chodzi o wspomnianą już sprawę urynkowienia produkcji rolnej i żywnościowej, to z naszej strony sądzimy, iż zapowiedzi w tym zakresie, zapowiedzi, które zresztą znalazły swój wyraz w środkach masowego przekazu, dlatego że były odnotowane przez Polską Agencję Prasową jak gdyby w trybie oznajmującym, jako pewien fakt już oczywisty, grożą nam bardzo poważnym szokiem gospodarczym i politycznym, społeczno-politycznym. Będzie to uderzenie, które prawdopodobnie wprowadzi nas w taką samą koleinę w jaką wpadł poprzedni rząd, tzn. paniki, przyspieszenia inflacji, która spowodowała operacja cenowo-dochodowa sprzed roku.</p>
<p>Wstępnie zupełnie oceniając tę sprawę, być może będą wypowiedzi, sądzimy, iż nie zmieniając poziomu dotacji budżetowych, czyli w tej chwili doraźnie nie próbując ani pogorszyć deficytu budżetowego, ani go likwidować, powinniśmy przechodzić w kierunku urynkowienia na wszelkie zmiany cen produktów żywnościowych i rolnych, jeżeli to będzie niezbędne z uwagi na koszty produkcji w tym zakresie, które nie powinny być dotowane i które powinny być objęte normalnym systemem indeksowania.</p>
<p>Natomiast w tej istniejącej sytuacji wysokiej inflacji i paniki na rynku, trudności rynkowych głębokich, zadaniem podstawowym powinno być uspokojenie tego rynku, uspokojenie społeczeństwa i nie pchanie się w następną awanturę.</p>
<p>Jeżeli chodzi o indeksację, zjawisko zdumiewające w przedłożeniu strony koalicyjnej, nie padło to słowa, ale nie ustosunkowano się w ogóle do tego zagadnienia, to odnotowuję tylko, iż jest to odejście od tego, co było w planie konsolidacji, gdzie stwierdzono potrzebę i właściwość indeksacji w sferze budżetowej i jest to odejście od tego, co zaproponowano nam w projekcie umowy społecznej, prezentowanym przez prof. Bakę, gdzie została konkretnie zaproponowana ta forma, ten mechanizm w stosunku do płac w określonych nawet wymiarach, przyjmujący naszą wstępną propozycję, propozycję „Solidarności” dotyczącą powszechnego systemu indeksacji. Propozycję, która została przyjęta przez OPZZ, poparta przez większość uczestników naszej grupy roboczej, właściwie wszystkich uczestników naszej grupy roboczej zajmującej się sprawami płac i indeksacji, z tym zastrzeżeniem, że Ministerstwo Pracy nie zajęło w tej sprawie stanowiska, nie było w stanie zająć w istniejącej sytuacji stanowiska. Przepraszam, jeden wyjątek trzeba zrobić, przedstawiciele resortu finansów zajmowali stanowisko negatywne.</p>
<p>Co to oznacza? Te krótkie dwie konstatacje, któreśmy usłyszeli, dotyczące ochrony ludności, stwierdzające, że jest tutaj jakaś istotna sprzeczność i że powinna być powołana komisja, która miałaby stawiać czoła tym problemom.</p>
<p>Otóż oznacza to z góry założenie, przyjęcie wyraźnego obniżenia poziomu życia ludności. Chociaż poprzednio stwierdza się co innego. I należy się obawiać, wydaje się że w tej sytuacji przy uniknięciu, uchylaniu się od podejmowania naszych propozycji nie można tego odczytać inaczej jak tylko, jako próbę wciągnięcia związków zawodowych do odpowiedzialności za pogarszanie się wyniku bieżącej polityki gospodarczej i polityki rynkowej, za pogarszanie się poziomu życia, za obniżenie się płac realnych i pogarszanie się poziomu życia ludności.</p>
<p>W tej sytuacji rzeczywiście trudno sobie wyobrazić, żeby związki zawodowe mogły wchodzić do tej komisji. Zwłaszcza, że nie zgadzamy się z tymi niektórymi punktami wyjściowymi, jak również z faktem odrzucania naszych propozycji.</p>
<p>Oznacza to również w dalszym ciągu przyjęcie zasady ręcznego sterowania w przedsiębiorstwach przez kierowników przedsiębiorstw polityki płacowej, trzymania się kurczowo iluzorycznej funkcji, w znacznym stopniu iluzorycznej funkcji bodźcowej, z której się robi swojego rodzaju tabu i fetysza. I akurat de facto i tak działa w określonych układach, i funkcje bodźcowe prawdopodobnie spełnia tylko częściowo. Oznacza to godzenie się na nieuniknioną żywiołowość indeksacji płac, która oczywiście będzie występowała pod wpływem parcia oddolnego, tak jak to miało miejsce. Nie widzimy żadnych mechanizmów, żadnych przeszkód, żadnych osłon, które mogłyby tutaj chronić rynek przed tą potężną presją. I w praktyce oznacza to pogłębianie się nierówności pomiędzy przedsiębiorstwami, pomiędzy grupami społecznymi, grupami zawodowymi i wzrost społecznej irytacji społecznego gniewu.</p>
<p>Oznacza to w praktyce narastanie rewindykacji, które będą rewindykacjami o rekompensaty kwotowe, co powoduje rosnący bałagan, niszczenie systemów płacowych, wszelkiej racjonalności w systemach płacowych i prawda żywiołowe, emocjonalne traktowanie konfliktów z ogromną trudnością później wychodzenia z nich.</p>
<p>Powtarzamy, że indeksacja płac, indeksacja dochodów, a więc oczywiście płac i innych świadczeń we wszystkich sektorach i w zakresie budżetowym i w zakresie pozabudżetowym jest możliwa do wprowadzenia od czerwca lub od lipca, że może i powinna to być indeksacja powszechna, automatyczna, indywidualna, dostatecznie często w naszej sytuacji kwartalna, choć niepełna, ponieważ rozumiemy, i uwzględniamy sytuację kierownictwa przedsiębiorstw. Jest ona, naszym zdaniem, koniecznym elementem skutecznej polityki gospodarczej i również jestem upoważniony do stwierdzenia w imieniu mojego związku zawodowego „Solidarność”, że naszym zdaniem jest ona warunkiem umowy społecznej.</p>
<p><em>Przewodniczący:</em></p>
<p>Pan prof. Józefiak.</p>
<p><em>Prof. Józefiak:</em></p>
<p>Ja również chciałem tylko na gorąco. Rozumiem, że do tej sprawy wrócimy i że potrafimy może to tak dogłębniej przeanalizować.</p>
<p>Natomiast powstaje jaka potrzeba we mnie ustosunkowania się do pewnych aspektów sprawy. Otóż pierwsza rzecz to jest to powoływanie się kilku panów, tutaj referujących na podobne brzmienie, na przyjmowanie nowych sformułowań. Ja traktuję to głównie w kategoriach, że tak powiem, propagandowych. Dlatego że to co tutaj proponowane jest do porozumienia mieści się, że tak powiem, na poziomie ogólników niestety.</p>
<p>W zdecydowanej większości na poziomie ogólników niezobowiązujących żadnej ze stron. Mówiąc o tym zacieraniu tej tendencji jaką ja dostrzegam nie dzisiaj, po raz pierwszy, tendencji zacierania różnych różnic, chciałbym wspomnieć, że kiedy po ostatnim posiedzeniu zdążyłem wrócić do Łodzi i posłuchać jeszcze sprawozdań z naszego „stołu”, wysłuchałem m.in. rozmowy z panem premierem Sekułą, który zechciał wyrazić pogląd, iż właściwie ta nasza strona właściwie zgodziła się na generalia planu konsolidacji.</p>
<p>Otóż po tych awanturach, które tu były i po konkretnym atakowaniu tam wielu szczegółowych spraw dotyczących m.in. polityki budżetowej i innych, muszę powiedzieć, że byłem bardzo zdziwiony. Ale to jest, że tak powiem, incydent. Chodzi mi tylko o to, że on mieści się w pewnym sposobie podejścia do tych różnic.</p>
<p>Natomiast myślę generalnie, że my pracujemy raczej po tym co usłyszeliśmy dzisiaj, raczej przede wszystkim na protokół rozbieżności, na wypełnienia takiego dokumentu.</p>
<p>Z jednym się zgadzam co powiedział pan Wielowieyski, że jedna rzecz jest ważna, to jest ten zapis, który jest weryfikowalny. Mianowicie, że dostawy artykułów konsumpcyjnych na rynek będą rosły nie wolniej niż dochód narodowy. To jest ważne. Ale proszę zwrócić uwagę, że on już został w innym miejscu potraktowany drugi raz w innym brzmieniu. A to jest zawsze niebezpieczne. Mianowicie w innym miejscu wcześniej powiada się, że podział dochodu narodowego winien zapewnić no - przynajmniej stabilność konsumpcji. Ja nie wiem czy to zakłada, że wtedy kiedy stabilność osiągnąłby dochód narodowy?</p>
<p>Nie można tworzyć - jak sądzę - takich furtek - one są bardzo niebezpieczne. Ale tu jest ten jeden, to jedno dostrzegam takie konkretne wyjście naprzeciw nam - to szczególnie ważne i pilne urynkowienie gospodarki żywnościowej. To jest oczywiście problem do dyskusji jakiejś takiej może bardziej fachowej i w węższym gronie. Niemniej jednak chciałbym zasadniczą tezę jeszcze raz tu podkreślić, o której tu mówiliśmy. Nie można usprawnić i uelastycznić gospodarki przez wprowadzanie rynków na większych czy mniejszych obrzeżach. Gospodarka jest elastyczna, jeżeli reguły rynkowe panują w sferze środków produkcji. A więc przede wszystkim dotyczyć to, właściwie startować powinniśmy z tego, od czego nigdy dotychczas nie startowaliśmy - z urynkowienia przemysłu państwowego, tego który produkuje środki produkcji. Jeżeli tego się nie zrobi, wszystko inne staje się ogromnie niebezpieczne. Urynkowienie jakichś tam kawałków staje się bardzo niebezpieczne.</p>
<p>A więc nie uważam, żebyśmy to mogli przyjąć jako szczególnie ważne i pilne.</p>
<p>Jeśli idzie o walkę z inflacją - to stwierdzenie, że równoważenie rynku inwestycyjnego jest ważne i pilne, absolutnie sądzę, że wszyscy byśmy się pod tym podpisali. Ale sposób, w jaki tu jest zapisane - mianowicie szczególnie przez skrócenie cykli, udoskonalenie itd. Przecież takich rzeczy nie warto zapisywać. Zapisywaliśmy je tyle lat, że naprawdę nie warto. One do niczego nie prowadzą. To nie jest ograniczanie popytu inwestycyjnego, to nie jest równoważenie rynku inwestycyjnego.</p>
<p>Podobnie zresztą jak inny zapis, że popyt inwestycyjny będzie zmniejszany w najbliższych latach. Sprawa jest pilna na dziś, ba... I właściwie też nie warto takiego zapisu formułować, który niewiele mówi.</p>
<p>Nowe źródła pokrywania, że tak powiem - dochodów budżetowych. Myśmy formułowali myśl w ten sposób, że deficyt budżetowy tak jak on jest finansowany dziś, jak jest zamierzony, on produkuje inflację. To nie ulega wątpliwości. Jeżeli więc walczymy z inflacją, szukajmy innych źródeł niż emisja pustego pieniądza. I to wyznacza skalę tej sprzedaży elementów majątku państwowego czy innych środków. Powiedzmy te oprocentowane obligacje, jeżeli rząd rzeczywiście liczy, że dobrowolnie tyle tych obligacji oprocentowanych sprzeda. W każdym razie te wszystkie sposoby mają zlikwidować emisję pustego pieniądza.</p>
<p>Naprawdę nie sądzę, że wolno bez postawienia w ten sposób sprawy mówić, że rząd walczy z inflacją.</p>
<p>Teraz jest ta sprawa innego rodzaju, innej drogi walki z inflacją - mianowicie przez usprawnienie procedury upadłościowej. W porządku, ale - oraz przez inne formy likwidacji podziału i łączenia. Otóż myśmy już tutaj stoczyli batalie, wiadomo z jakimi skutkami, jeżeli idzie o ten inny specjalny tryb podziału i łączenia. Niestety, to nie zostało zupełnie wzięte pod uwagę. I tu jest to powtórzone. Pod tym - uważam - podpisać się absolutnie nie można by było. Poza samym faktem, że tego rodzaju podejście, to znaczy to jest specjalny tryb, specjalne uprawnienia rządu do tego rodzaju działań. Moim zdaniem są absolutnie sprzeczne z kierunkiem reformy, na który werbalnie się godzimy. To jest jeszcze to jedno słówko, które muszę powiedzieć - mnie niepokoi. To już nie tylko chodzi, żeby rząd miał prawo dzielić, ale tu się wciska wszędzie, że rząd ma prawo łączyć także. Ja nie wiem o co tu chodzi, przy tej prawda takiej retoryce antymonopolowej.</p>
<p>Ale jak już jestem przy tej antymonopolowej, to na chwilę przeskoczę do tego co mówił pan dr Święcicki. To uzasadnienie, że nigdzie na świecie itd. prawda, nie ma antymonopolowego organu - mnie nie przekonuje. Mnie nie przekonuje. Być może, że pan dr Święcicki miał na myśli tę część świata, w której nie ma takiej dominacji własności państwowej jak u nas. Natomiast tam gdzie ona jest, państwo jak dotychczas zawsze przejawiało wyraźne tendencje koncentracji organizacyjnej do koncentracji organizacyjnej w gospodarce. I tu chodzi o to, żeby tej instytucji, która ma takie ciągoty zawsze, żeby odebrać to. I uważam, że to odwlekanie jest, ono jest konsekwentne w stosunku do tej ustawy o tych uprawnieniach rządu. Ale ono nie jest konsekwentne w stosunku do kierunku reformy.</p>
<p>Podobnie to odwlekanie znoszenia reglamentacji. Jeżeli pilne jest - jak powiadam urynkowienie gospodarki żywnościowej, to powinno być również pilne urynkowienie tej sfery produkcji środków produkcji. Przecież, dlaczego nie pamiętamy, że to miało być zniesione do końca 1983 roku. Dlaczego tak nam gładko idzie tylko odsuwanie w czasie znoszenie reglamentacji środków produkcji. Przecież my mamy tę historię, tę najświeższą z lat osiemdziesiątych zapominać. Nie możemy, możemy przestać mówić o innej, ale o tej nie - bo ona jest żywa ciągle.</p>
<p>No i wreszcie całkowite zignorowanie, myśmy się też tu spierali bardzo gorąco, o tej indeksacji były spory na ten temat czy to ma z punktu widzenia inflacji, takie czy inne znaczenie, socjalne, takie całkowite zignorowanie, muszę powiedzieć ono mieści się w tej linii z jaką zetknęliśmy się właśnie przy okazji tej ustawy o specjalnych uprawnieniach, do konsolidacji. Ale ono brzmi bardzo zimno, że tak powiem, chłodząc te nastroje i jeszcze ma ten jeden element- wciśnięcie w to miejsce, przecież my mówimy tak, ustalajmy ramy dla tej indeksacji takie, które by rozwiązały problemy socjalne pewne i uregulowały przynajmniej, to znaczy zahamowały procesy inflacyjne. To są nasze argumenty.</p>
<p>W to miejsce powiada się no dobrze i chcielibyśmy, żeby to zeszło na dół, żeby dalej według tych ram były umowy zbiorowe itd., żeby to ludzie bezpośrednio zainteresowani stworzyli sobie, przyjęli pewne zobowiązania. W to miejsce mamy komisje, rozwiązanie pozornie demokratyczne, faktycznie absolutnie biurokratyczne nigdy nie miało znaczenia i to są sprawy, które w tym trybie moim zdaniem z góry można powiedzieć nie będą skutkowały, czyli krótko mówiąc próbując to podsumować, uważam, że nie tylko pracujemy na protokół rozbieżności, ale że po prostu chciałem powiedzieć bardzo mnie niepokoi ta postawa strony koalicyjno-rządowej.</p>
<p>Tu już nie chodzi o to, że naszych propozycji się nie przyjmuje, czy czasami się je ignoruje. Ale uważam że jest to w tej sytuacji społecznej, jaką mamy jest to przyspieszona wręcz działalność na napinanie bardzo już napiętej sytuacji społecznej, że tutaj po prostu pracujemy jakby na nowy wybuch. Takie są moje niepokoje.</p>
<p>Dziękuję.</p>
<p><em>Przewodniczący:</em></p>
<p>Dziękuję.</p>
<p>Prosił o głos jeszcze pan prof. Mujżel. Proszę bardzo.</p>
<p><em>Prof. Jan Mujżel:</em></p>
<p>Ja w związku z piątym rozdziałem o ładzie ekonomicznym również całkowicie na gorąco, bo przed dokładną uważną lekturą tekstu trudno jest zająć stanowisko we wszystkich sprawach i co kompletne, ale pewne rzeczy już się na gorąco nasuwają i o nich chciałbym powiedzieć. Najpierw pewne uwagi i krytyczne, i wątpliwości. Sprawa pominięcia diagnozy. Naturalnie w naszych uzgodnieniach być może diagnoza nie jest rzeczą najważniejszą, ale brak całkowity diagnozy zwłaszcza w tym rozdziale, który traktuje o ładzie ekonomicznym byłby uderzający i niezrozumiały.</p>
<p>Nowy ład ekonomiczny proponujemy przecież po to, gruntowną przebudowę tego ładu proponujemy po to, aby wyrwać gospodarkę z dotychczasowych nieszczęść systemowych, w których ona była pogrążona. Co myśmy napisali w naszym bardzo krótkim stwierdzeniu diagnostycznym. Właściwie dwie rzeczy. Po pierwsze, że dotychczasowy system ładu ekonomicznego jest nieefektywny, co do tego chyba nie może być żadnej wątpliwości i nie sądzę, aby strona koalicyjno-rządowa miała zamiar kwestionować to stwierdzenie.</p>
<p>Drugim stwierdzeniem jest to, że podstawową przyczyną tej nieefektywności dotychczasowego ładu ekonomicznego była rola i sposób działania własności państwowej w jej nie miernym dotychczasowym kształcie. Sądzimy, że również i to stwierdzenie nie może podlegać żadnej wątpliwości, i dlatego dziwi nas tendencja wyeliminowania tego stwierdzenia diagnostycznego, będącego w naszym przekonaniu bardzo ważnym wstępem, wprowadzeniem do propozycji.</p>
<p>Teraz kwestia druga, umiejscowienie tych dwóch organów. O jednej sprawie mówił już prof. Józefiak jeżeli chodzi o organ antymonopolowy, właściwie w znacznej mierze podobnie przedstawia się obawa o zakwestionowanie naszego wniosku o umiejscowienie funduszu majątku ogólnonarodowego także pod nadzorem sejmowym. Mamy do czynienia w naszym systemie, w naszym kraju z niepowtarzalnym zjawiskiem ogromnej roli supremacji dotychczasowej majątku państwowego, chcemy go nazywać w innych przebudowanych przekształconych wersjach majątkiem ogólnonarodowym, i w tym stanie rzeczy sądzimy, że jedyną instytucją, która jest jak gdyby powołana w całości do sprawowania pieczy nad tym majątkiem ogólnonarodowym, a nie żadnym innym jest właśnie Sejm.</p>
<p>Decyzje dotyczące majątku ogólnonarodowego i jego zmian, jego przekształceń to są podstawowe decyzje ustrojowe i dlatego sądzimy, że tego rodzaju decyzje powinny być właśnie umiejscowione w instytucji, która jest predestynowana do podejmowania ważnych decyzji ustrojowych, a więc nie rząd, nie władza administracyjna, ale właśnie Sejm.</p>
<p>Teraz jeszcze trzy rzeczy, które zostały zakwestionowane w stosunku do naszej propozycji, a których chciałbym już teraz na gorąco bronić. Mianowicie sprawa wyrównania warunków startu. Nie proponowaliśmy żadnej konkretnej formuły systemowej, przy pomocy której należałoby tego dokonać. Sprawa jest ogromnie skomplikowana, zgadzam się z tym całkowicie nad formułą należy pracować, jej zbudowanie jest rzeczą na pewno bardzo trudną, wymaga wielkiego wysiłku intelektualnego, sprawdzenia, symulacji itd.</p>
<p>Tym niemniej wydaje mi się, że skwitowanie tej kapitalnej, węzłowej sprawy systemowej, skwitowanie stwierdzeniem że rozważona zostanie sprawa, jest niewystarczające. Jeżeli ta sprawa nie znajdzie konsekwentnego przekonywującego rozwiązania, to i problem przyspieszenia upadania wycofywania przedsiębiorstw nierentownych i także problem przejmowania nadmiernej płynności i cały szereg innych kwestii związanych ze zwalczaniem inflacji, z racjonalizacją systemu zaczyna po prostu nadal wisieć w próżni. Czyli jest to sprawa jedna z kluczowych, jest to sprawa jedna z węzłowych, ogromnie trudna, zgadza my się z tym, tym niemniej nie można o niej mówić jako o rzeczy, której można nie załatwić, przy dokonywaniu przebudowy ładu ekonomicznego.</p>
<p>Następna sprawa - fundusze pozabudżetowe. Sformułowaliśmy naszą propozycją w tej kwestii radykalnie. Być może nie trudno kwestionować, być może, że są pewne fundusze pozabudżetowe, które mogłyby, które musiałyby pozostać, których pozostanie miałoby społecznie przekonywujące uzasadnienie, ale chcielibyśmy postulować, aby sformułowanie dotyczące tego punktu były konkretne. Jeżeli są pewne nieliczne fundusze pozabudżetowe, które rząd uważa, iż muszą pozostać dla wykonywania pewnych ważnych społecznych, ekonomicznych funkcji, to należy te fundusze pozabudżetowe wymienić, o jakie tu fundusze pozabudżetowe chodzi, co się ma tutaj na myśli. Tych funduszy pozabudżetowych na mnożyło się ogromnie wiele i pewna tolerancja nadmierna w tej dziedzinie nie może być zaakceptowana, po prostu graniczy z nieodpowiedzialnością, z tolerancją dla niegospodarności w tych kryzysowych ciężkich warunkach.</p>
<p>Teraz sprawa tego tempa wprowadzania nowego ładu ekonomicznego, zdołałem przeczytać ten punkt już w tekście, to trochę brzmi inaczej niż formułował to pan dr Święcicki, na stronie 10 jest sformułowanie, że nowy ład ekonomiczny będzie tworzony jak najszybciej, z wyjątkiem punktu „g” - wszystkie wymienione jego cechy powstaną nie później niż do końca 1991 roku. Punkt „g” mówi o znoszeniu administracyjnych dyrektyw w zakresie cen, kursów walutowych, stopy procentowej i do tego właściwie się ogranicza.</p>
<p>Otóż to jest właściwie węziej potraktowane jak gdyby złagodzenie tego dezyderatu tempa, niż to, o którym mówił pan dr Święcicki, tutaj w tym punkcie „g” nie mogłem dostrzec żadnego odwołania się do zamówień rządowych, czy innych reglamentacji, o tym tutaj nie ma mowy, natomiast budzi wątpliwości moje sprawa potraktowania cen. Ja rozumiem, że wycofanie administracyjnej ingerencji w cenotwórstwo natychmiast, od razu, w ciągu np. tego roku jest jeszcze niemożliwe. Ale stwierdzenie, że nie jest możliwe uwolnienie gospodarki od administracyjnej ingerencji w cenotwórstwo do końca 1991 r. budzi we mnie zasadniczy opór. Dlaczego? Dlaczego w ciągu trzech lat nie można dokonać, nie można rozwiązać tego podstawowego problemu.</p>
<p>Jeżeli problem liberalizacji cenotwórstwa, wycofania ingerencji w cenotwórstwo nie zostanie rozwiązany w możliwie szybkim czasie, to oczywiście działanie mechanizmu rynkowego, czyli całej tej wielkiej alternatywy dotychczasowego systemu, zostaje podważony. To jest sprawa węzłowa. Sprawa tempa wycofywania ingerencji administracyjnej w cenotwórstwo jest sprawą węzłową. I moim zdaniem nie należy, nie można zgodzić się z wynoszeniem jej poza nawias szybkiego tempa wprowadzania nowego ładu ekonomicznego.</p>
<p>I teraz ostatnia rzecz, czego brak w tym dokumencie który został przez rząd dzisiaj przedłożony - znowu całkowicie na gorąco, być może, że pewnych rzeczy jeszcze nie zdołałem uchwycić. O kwestii odpolitycznienia nomenklatury i samorządności pracowniczej będzie mówił kol. Bugaj. O tym ja nie będę mówił. Jest uderzające zupełne pomięcie tej kwestii odpolitycznienia w dokumencie rządowym.</p>
<p>Na co natomiast ja chciałbym zwrócić uwagę, na brak czego chciałbym zwrócić uwagę? Po pierwsze - nie zauważyłem, ale być może że to wynika z niedokładnego przeczytania całego tekstu, nie zauważyłem, aby była mowa, aby był tu uwzględniony nasz postulat parametryzacji narzędzi finansowych. Parametryzacji narzędzi pośrednich. Uważamy ten postulat dla nowego ładu ekonomicznego za ogromnie ważny. Pośrednie narzędzie, nie normatywne, manipulowane, przetargowe, uznaniowe, są niczym innym, jak powtórzeniem starego systemu, w innej tylko wersji, w innym przebraniu. Tak samo jak tamten stary system obfitują w antyefektywnościowe mechanizmy, w antyefektywnościowe następstwa. Czyli jest to sprawa bardzo ważna.</p>
<p>Jeżeli nowy ład ekonomiczny ma tworzyć podstawy efektywności ekonomicznej, to instrumentacja finansowa pośrednia, tzw. ekonomiczna, musi być uwolniona od uznaniowości, od manipulacji przetargowej.</p>
<p>Sprawa następna - także być może wynika to z nie dość dokładnego przestudiowania tego dokumentu - nie zauważyłem żadnej wzmianki o zapowiedzi wycofania w perspektywie możliwie krótkiej, opodatkowania wzrostu wynagrodzeń w różnych ewoluujących w naszej dotychczasowej historii formach. Czy przeoczenie z mojej strony, czy przeoczenie piszących ten dokument, czy też celowa decyzja systemowa? Jeżeli tak, to musiałbym przeciwko niej gorąco zaprotestować. Jest to jedno z najbardziej krytycznych ogniw w dotychczasowym systemie ekonomicznym, zdyskredytowane całkowicie, nie przynoszące żadnych pozytywnych rezultatów, natomiast całą masę bałaganu i całą masę szkód.</p>
<p>Być może, że od razu i natychmiast, dopóki wiele rzeczy jest nieuregulowanych, tego urządzenia wycofać jeszcze nie można. Tą złą protezą należy jeszcze przez pewien czas posługiwać się. Ale jeżeli tak, to trzeba wyraźnie powiedzieć, że jest to właśnie zła proteza i że w nowym ładzie ekonomicznym jak najszybciej będzie starać, będzie się dochodzić do jej usunięcia.</p>
<p>Jeszcze ostatnia sprawa, której też nie zauważyłem, a która wydaje mi się również być dosyć ważną, czy nawet bardzo ważną - jest to sprawa ścieżek przekształceń własnościowych. Właściwie mowa jest trochę konkretniej tylko o własności samorządowej, czyli o przywróceniu, czy uwolnieniu samorządu od rozmaitego rodzaju ograniczeń, skrępowań, czy nawet zwiększeniu w niektórych dziedzinach jego uprawnień w stosunku do regulacji z 1981 r. Natomiast o innych sprawach jest głucho, albo zbyt ogólnikowo. To jest sprawa, wydaje się, zbyt podstawowa, aby można było poprzestać na ogólnikach, że będą przebiegały procesy przekształceń własnościowych. Jest potrzebna pewna konkretyzacja, jest potrzebne wyraźne wskazanie, o jakie przeobrażenia własnościowe chodzi i w jakich dziedzinach te przeobrażenia własnościowe wymagają pilnych działań regulacyjnych, których w chwili obecnej nie ma. To dotyczy m.in. spółek pracowniczych, to dotyczy udziałów pracowniczych, to także dotyczy procesu w pewnym zakresie prywatyzacji obecnej własności państwowej.</p>
<p>Dziękuję.</p>
<p><em>Przewodniczący:</em></p>
<p>Dziękuję bardzo.</p>
<p>Ja chciałem tutaj odwołać swój zarzut na temat zapisu w sprawie zadłużenia. Przedstawiono mi dokument, z którego wynika, że była mowa o tym, że to jest projekt i że projekt zostanie wniesiony pod obrady zespołu. Wobec tego wycofuję swój zarzut wobec pana Szwarca.</p>
<p>Głos ma wicepremier Olesiak.</p>
<p><em>Wicepremier Kazimierz Olesiak:</em></p>
<p>Jeśli można, to kilka spraw związanych z urynkowieniem gospodarki żywnościowej w nawiązaniu do dyskusji dzisiejszej.</p>
<p>Chciałem pierwszą sprawę podkreślić, że wszystko to co się ukazało w środkach masowego przekazu i w prasie ma charakter ciągle propozycji, a nie decyzji. Nie ma jeszcze żadnych decyzji co do urynkowienia. Stawiam tą sprawę dzisiaj po raz... stawiamy tą sprawę po raz trzeci przy naszym „okrągłym stole” i oczywiście są, jest taka sytuacja, że trzeba konkretne decyzje podjąć, czy nam się to podoba, czy nie. Ale nie mogę się zgodzić z tym, co pan Wielowieyski powiedział przed chwilą, że chcemy iść na awanturnictwo. Nikt nie chce iść na awanturnictwo, bo dla nikogo nie byłoby to absolutnie pożyteczne. Natomiast analizujemy tą sprawę, rozpatrywaliśmy ostatnio na komitecie ekonomicznym Rady Ministrów. Trwają obliczenia, wyliczenia. Ja za chwilę o kilku liczbach powiem, które jestem winien temu „stołowi” z poprzednich dyskusji. I chcemy to tak zrobić, żeby to „miało ręce i nogi” oczywiście nie prowadziło do żadnego awanturnictwa. To by się mijało z celem.</p>
<p>Druga sprawa, chciałem podkreślić na tle wypowiedzi prof. Józefiaka, że urynkowienie gospodarki żywnościowej traktujemy jako ścieżkę dojścia do urynkowienia całej gospodarki. Ja się zgadzam z tym, że nie można tylko w oderwaniu od środków produkcji, od innych spraw, tylko urynkawiać tego wycinka gospodarki.</p>
<p>Natomiast chcemy zacząć od gospodarki żywnościowej, łącznie zresztą z urynkawianiem również środków produkcji dla rolnictwa, nie tylko cen skupu i cen detalicznych żywności, ale również wprowadzaniem normalnych cen rynkowych środków produkcji dla rolnictwa. I to by była ścieżka dojścia do dalszych dziedzin naszej gospodarki, urynkowienia tych dziedzin.</p>
<p>Uważamy, że ta sytuacja w rolnictwie, w gospodarce żywnościowej jest najbardziej dojrzałą. I dlaczego ja mówię, że tutaj stoimy przed koniecznością, zwłaszcza stoi przed koniecznością urynkowienia stopniowego rząd, ponieważ my musimy podejmować pewne decyzje, żeby za dwa, trzy miesiące nie zabrakło nam w ogóle mięsa na kartki. I taką decyzję podjęliśmy ostatnio, podwyższając ceny skupu na niektóre produkty rolne. To było już koniecznością, żeby po prostu zahamować niekorzystny trend np. spadkowy w pogłowiu trzody. Ale zdajemy sobie z tego sprawę, że to jest decyzja doraźna. Jeśli nie urynkowimy całej gospodarki, to ta decyzja będzie grać na miesiąc, dwa, trzy maksimum. A później... I drugą decyzję, którą podejmujemy, to jest decyzja, żeby zwiększyć jeszcze importu pasz wysokobiałkowych, żeby również tą drogą zahamować spadek.</p>
<p>I teraz już konkretna sprawa. Na dzień dzisiejszy mamy taką sytuację. W „Ursusie” jest, tak jak mi tutaj minister Wilczek podpowiada, jeszcze nie strajk, ani nie protest, ale jest już zapowiedziane pogotowie strajkowe. O co chodzi? O to chodzi, żeby ciągniki wszystkie wprowadzić na ceny umowne i żeby można było podnieść załodze o 30 tys. uposażenia. Tą drogą.</p>
<p>A z kolei rolnicy mówią, panowie kochani, dokąd będziemy mieć te ceny urzędowe? My chcemy tak samo mieć ceny wolne. I proszę bardzo. Chociaż dla wszystkich rolników nie będzie to takie świetne. Bo ci słabi będą... na tym bardzo kiepsko wyjdą. Ale wieś generalnie się domaga również wolnych cen.</p>
<p>I teraz rząd stoi przed dylematem, co zrobić. Jeśli wprowadzimy wolne ceny na ciągniki, na inne środki produkcji i te ceny pójdą o kilkadziesiąt procent, to co, to nie będzie inflacji? I ceny urzędowe zatrzymamy dla rolnictwa? Będzie produkcja? Nie będzie produkcji.</p>
<p>Więc mówię o tym, dlatego że my sobie tu dyskutujemy bardzo ciekawie i mądrze, natomiast życie nas zmusza do pewnych decyzji. My musimy już podejmować pewne decyzje, bo w przeciwnym wypadku przy tym stole może nas zastać sytuacja, że nie będzie na kartki mięsa. I nie będzie produktów żywnościowych.</p>
<p>I to, że jest to proinflacyjne. Ja się zgadzam z tym, ale ja się panów ekonomistów wybitnych pytam - czy my jesteśmy w ogóle, jak my w ogóle jesteśmy w stanie zwalczyć tą inflację w naszym kraju. Czy działaniami deflacyjnymi? W moim przekonaniu absolutnie nie.</p>
<p>W moim przekonaniu, ja nie jestem ekonomistą, ale to możemy zwalczyć tylko inflacją, działaniami inflacyjnymi. Nie widzę innego wyjścia. Dlatego - w moim przekonaniu - nawet to co zapisaliśmy w CPR na ten rok nie wiem czy wytrzyma próbę czasu jeśli idzie o wzrost cen itd., itd.</p>
<p>Czyli musimy się na coś decydować. Jak zamrozimy ceny - to proszę bardzo. Zamrozimy rozwój całej gospodarki. Czyli nie tędy droga. Jedyna droga proinflacyjne działania niestety muszą być. I dlatego musimy od czegoś zacząć . I dojrzała najbardziej sytuacja do tego, żeby zacząć od gospodarki żywnościowej. Bo dalej tak nie może być - po jednej stronie ceny urzędowe, po drugiej ceny umowne, po trzeciej - duszone ceny urzędowe na żywność. Trzeba to ludziom zrekompensować. Ja za chwilę powiem jak tutaj wyliczenia wstępne na to wskazują. Odpowiednio zrekompensować , później pójść w indeksację. Nad tą indeksacją trzeba się zastanowić w jaki sposób to robić. I pójść do przodu. Natomiast jak będziemy czekać, to doczekamy się wreszcie takiej sytuacji, że nie będziemy mieli co jeść. Jest to przykre, ale niestety - prawdziwe.</p>
<p>Mam tu wyliczenia, które na to wskazują. Natomiast jeśli pójdziemy z urynkowieniem, to jeszcze jesteśmy w stanie w tym roku utrzymać, i tu odpowiadam kolegom z OPZZ - utrzymać produkcję zwierzęcą na poziomie jaki mieliśmy na koniec ubiegłego roku. Powtarzam raz jeszcze - utrzymać.</p>
<p>Wszystkie wyliczenia na to mi wskazują, że jeśli od przyszłego miesiąca wejdziemy z wolnymi cenami skupu, od przyszłego miesiąca z wolnymi cenami skupu produktów rolnych - podkreślam, a za dwa trzy miesiąca nie od razu, bo proszę bardzo - według mnie to najlepiej byłoby od razu. Ale przygotować to odpowiednio wszystko. W lipcu jeślibyśmy weszli dopiero z tą drugą stroną, to jesteśmy w stanie utrzymać poziom produkcji zwierzęcej na poziomie roku ubiegłego. I na to mam wyliczenia, konkretne wyliczenia. Jeżeli jednak będziemy dalej odwlekać z wolnymi cenami skupu, to będzie coraz gorzej. I za dwa, trzy miesiące będzie sytuacja, że na kartki nam zabraknie mięsa. Dlaczego? Dlatego że to jest nie tylko sprawa produkcji, ale dlatego że myśmy procesy demonopolizacji uruchomili już od stycznia.</p>
<p>I panowie pojedzcie do niektórych województw np. województwo pilskie. W województwie polskim handel pozakartkowy w sklepach normalnych jest już bardzo duży. Z woj. pilskiego rzemieślnicy nie tylko zresztą rzemieślnicy, ale i spółdzielnie produkcyjne, sprzedają swój towar w Łodzi mają 5 sklepów, w Warszawie teraz otwierają, w Poznaniu będą mieć itd. Czyli w niektórych województwach życie nas wyprzedza. My tutaj dyskutujemy - czy to robić czy nie, a życie nas wyprzedza normalnie.</p>
<p>I w związku z tym, że ten przeciek mięsa poza kartkami jest duży, to za jakiś czas nie wystarczy nawet na kartki. Czyli trzeba już teraz konsekwentnie iść w tym kierunku. A nie czekać. Podkreślam - przy odpowiednim zrekompensowaniu. To jest nieładne słowo - ludziom. I teraz - jak to wygląda w liczbach sprawa, bo to...</p>
<p>/Głos: To będzie jeszcze odrębnie omawiane./</p>
<p>Jeżeli będzie odrębnie omawiane, to już nie będę liczb przedstawiał.</p>
<p><em>Przewodniczący:</em></p>
<p>Bardzo dziękuję. Proszę - pani Grażyna Staniszewska.</p>
<p><em>Ob. Grażyna Staniszewska:</em></p>
<p>Ja chciałam do takiej sprawy generalnej wrócić. My mamy tutaj wypracować elementy nowej umowy społecznej. Otóż to co dzisiaj usłyszeliśmy, ma wszelkie szanse na to, żeby być wyłącznie odrzucone przez społeczeństwo. Dlaczego? Dokument ten został skonstruowany przez proste dodanie jednego dokumentu do drugiego i jeszcze złagodzenie, i zamulenie wszystkich spraw.</p>
<p>Tak dokument, no tak jak powiedziałam - ma po prostu szansę być wyłącznie odrzucony, jeżeli ma to być rzeczywista umowa społeczna, która nie tylko będzie gdzieś tam zapisana, ale zaakceptowana społecznie. Ona musi mieć zupełnie inną konstrukcję. Po pierwsze musi być bardzo prosta, musi zawierać czytelny program, czytelny program gospodarczy. Musi wyraźnie określać cenę, jeżeli już rzeczywiście jest taka potrzeba - cenę jaką ma zapłacić społeczeństwo za wychodzenie z kryzysu. I musi wyraźnie zawierać zobowiązanie, wyraźne zobowiązanie do zabezpieczeń dających ludziom poczucie społeczeństwa, możliwość przetrwania proponowanych operacji gospodarczych. Tak samo w zamian za to rząd musi się zobowiązać i musi to być w poszczególnych rozdziałach wypunktowane - z czego rząd rezygnuje, gdzie czyni ustępstwa na rzecz społeczeństwa z dotychczasowych metod rządzenia gospodarką. W tym również musi być tu zobowiązanie do redukcji z wydatków na administrację i aparat represji.</p>
<p>Jeszcze raz powtarzam to - tylko takie, bardzo jasne określenie z jednej strony, z jednej strony wyrzeczeń jakich się żąda od społeczeństwa, określenie zabezpieczeń takich, żeby można było po prostu przetrwać ten cały cyrk, który się tutaj w tym kraju szykuje.</p>
<p>A z drugiej strony - zobowiązanie do ustępstw i rezygnacji z dotychczasowych, z dotychczasowego stylu rządzenia.</p>
<p>I tylko taka umowa ma szansę na akceptację społeczną. „Solidarność” przyszła tutaj do tego „okrągłego stołu” z gotowością do wspólnego działania na rzecz wyciągnięcia kraju z kryzysu, ale ta umowa i ten kontrakt musik być bardzo czytelny społecznie. I tylko wtedy może być on zaakceptowany.</p>
<p>Dziękuję.</p>
<p><em>Przewodniczący:</em></p>
<p>Dziękuję. Pan minister Lewandowski - proszę bardzo.</p>
<p><em>Minister Lewandowski:</em></p>
<p>Dziękuję bardzo. Rozdział III - Ochrona ludności przed skutkami inflacji i równoważenia rynków jest rzeczywiście bardzo lapidarny. Ta lapidarność wynika jednak - naszym zdaniem - z trudności w tym czasie sformułowania konkretnych zapisów jak to ma wyglądać.</p>
<p>Pkt 1 - przypomnę - jest zapisem z tekstu, który dostarczyła strona opozycyjno-solidarnościowa, który brzmi, że w istniejącej sytuacji gospodarczej zadanie ochrony ludzi przed wzrostem kosztów utrzymania oraz zadanie równoważenia rynków nie dadzą się rozwiązać całkowicie bezkolizyjnie.</p>
<p>Co to znaczy nie dadzą się, te dwa zadania, które stawiamy jako ważne, rozwiązać bezkolizyjnie. To znaczy, że związek jest taki, że albo szybciej równoważymy i wówczas mniejsze możliwości mamy dla ochrony ludzi pracy przed skutkami tego, albo szybciej czy mocniej, większy akcent kładziemy na ochronę ludzi pracy przed skutkami. Natomiast wówczas nasze możliwości równoważenia gospodarki ulegają dosyć istotnemu zawężeniu.</p>
<p>My uważamy, że sprawa indeksacji jest oczywiście sprawą absolutnie do zaakceptowania. I rząd, strona rządowa - nie reprezentuje tutaj żadnego odejścia od tej zasady.</p>
<p>Natomiast istnieje jednak problem - jaka ma być skala i jaka podstawa indeksacji. Co my chronimy – czy chronimy poziom wszystkich dochodów, czy chronimy tylko do określonego poziomu.</p>
<p>Ja myślę, że to co w wywiadzie dla „Życia Gospodarczego” powiedziała pani Góralska, zniekształca bardzo mocno stanowisko strony rządowej. Mianowicie powiedziała następująco: „że indeksacja powinna być pełna lub prawie pełna”. I następnie parę wierszy niżej powiedziała: „prof. Baka akceptuje zasady indeksacji”.</p>
<p>To trzeba było już powiedzieć, że jeżeli na prof. Bakę się powołuje, to prof. Baka mówi o 60 proc. poziomie tej indeksacji, co nie ma nic wspólnego z indeksacją pełną lub prawie pełną.</p>
<p>Otóż ta sprawa jest niesłychanie ważna. Mnie się wydaje, że ustalenie sprawy indeksacji na poziomie gwarantującym określony faktycznie u nas dzisiaj występujący poziom minimalny życia, poziom ubóstwa, który będzie chronił najbiedniejszych, a nawet tych najbiedniejszych trochę faworyzował, a trochę będzie się to odbywało kosztem lepiej sytuowanych, tym którzy w ramach swojej możliwości, swojej pozycji ekonomicznej mogą łatwiej się obronić przed skutkami obecnej sytuacji gospodarczej, jest najbardziej uzasadniony.</p>
<p>Ale my słyszymy dla odmiany, że indeksacja ma być automatyczna, prawie pełna, powszechna itd. Otóż ja mówię nie negując pewnych założeń wydaje się, że trzeba sobie po prostu dać więcej czasu, aby wypracować skuteczną metodę, aby te dwa cele ochrony poziomu życia i równoważenia, były spełniane jednocześnie, bo my musimy to robić jednocześnie - ani jednej, ani drugiej sprawy nie można odkładać.</p>
<p>Dobrze by było gdybyśmy sobie powiedzieli no to równoważenie pal sześć, jeszcze tam wytrzymamy tyle i tyle. Nie wytrzymamy, a więc ja sądzę, że my powinniśmy iść bardziej jednak w kierunku porozumienia niż przetargów i automatycznej indeksacji. Automaty mogą dotyczyć minimum. Natomiast ta sprawa, związana z pewnym porozumieniem społecznym wynikającym z realiów istniejącej sytuacji powinna być rozpatrywana na bieżąco w tej komisji cen państwowo-społecznej, cen i dochodów, która jak powiadam dzieliłaby tyle, ile zgodnie ze wszystkimi czynnikami współdecydującymi w Polsce jest do podziału. Jeżeli będziemy dzielić więcej, to niestety równowagi nie poprawimy.</p>
<p>I chciałbym również zwrócić uwagę na fakt, że u podstaw dzisiejszych rewindykacji nie tylko leży zagrożenie poziomu życia określonych grup społecznych, czy grup zawodowych. U podstaw tych rewindykacji leżą wyraźnie występujące różnice międzygałęziowe, różnice międzybranżowe, różnice między poszczególnymi zakładami wysokości wynagrodzeń tych samych branż. Różnice między sferą budżetową a sferą produkcji materialnej. My tych różnic poprzez automatyczną indeksację nie usuniemy, a więc nie usuniemy również przyczyn przyszłych potencjalnych konfliktów.</p>
<p>Będziemy mieli bardzo prawdopodobnie do czynienia z sytuacjami, gdzie indeksacja automatyczna prawie zupełna będzie się nakładała na indeksację żywiołową, którą mamy dzisiaj. Liczenie na to, że jeżeli damy ludziom więcej pieniędzy, że damy dużo więcej wygasną naciski rewindykacyjne, jest moim zdaniem bardzo uproszczone. Chciałbym żeby tak było, ale muszę powiedzieć, że osobiście jestem co do tego bardzo sceptyczny.</p>
<p>Więc wracam do tego, że wydaje się, że ta sprawa szczegółowa, bo nie ma wątpliwości, że trzeba chronić poziom życia, szczególnie najbiedniejszych, ale wydaje się, że trzeba nad rozwiązaniami technicznymi popracować tutaj dłużej. Przejść że tak powiem niejako dwa szczeble do jakiego poziomu indeksacja automatyczna, bo ona powinna być, od jakiego indeksacja polegająca na porozumieniu cenowo-dochodowym zawierającym, zawartym w olbrzymim obszarze wszystkich sił społecznych, politycznych, które mogą wpływać na stan świadomości i które mogą, że tak powiem swoje uzgodnienia no w jakimś sensie zrealizować w praktyce społecznej, bo to też jest niesłychanie istotne i niesłychanie ważne.</p>
<p>Dziękuję bardzo.</p>
<p><em>Przewodniczący:</em></p>
<p>Panie ministrze dziękuję za te stwierdzenia. My przywiązujemy ogromną wagę do tej sprawy indeksacji i chciałbym skomentować pańską gotowość do rozwiązania tego problemu, ale w kategoriach trwania jeszcze „okrągłego stołu”, które trzeba przyspieszyć te prace i trzeba ewentualnie powołać zespół który dniami i nocami będzie finiszował, bo to jest sprawa zupełnie centralna dla nas, świadcząca o tym czy możemy czy nie możemy podpisać uzgodnienie „stolika” ekonomicznego.</p>
<p>Dlatego proponowałbym, żeby się zastanowić nad stworzeniem takiego zespołu, który by mógł metodą interakcyjną zbliżenia stanowisk jakoś doprowadzić do tego uzgodnienia. Ja jestem okrutny dla palaczy, bo już przeciągnęliśmy czas przerwy, ale chcieliśmy dokończyć dyskusję, żeby po przerwie zająć się tymi naszymi „stolikami”.</p>
<p>Mam zapisanych do głosu pana Bugaja, pana Stelmachowskiego i pana Martyniuka.</p>
<p>I pan premier Sekuła.</p>
<p>I pan Święcicki no to palacze muszą wziąć na wstrzymanie.</p>
<p>/Głosy z sali: Prosimy o przerwę./</p>
<p>Wobec tego przyjmujemy tę propozycję i ogłaszam 10-minutową przerwę.</p>
<p></p>
<p>/Przerwa./</p>
<p></p>
<p>/Po przerwie./</p>
<p></p>
<p><em>Przewodniczący:</em></p>
<p>Będziemy już wznawiali obrady. Jak się okazuje, okazała się trafna przerwa, nie pozwoliła się zamknąć w wyznaczonym czasie. Bardzo prosimy o zajęcie miejsc.</p>
<p>Wznawiamy obrady. Bardzo proszę, aby przemówił dr Bugaj, a po nim prof. Stelmachowski.</p>
<p><em>Dr Ryszard Bugaj:</em></p>
<p>Proszę państwa, przed przerwą przemawiał pan minister Lewandowski. Był łaskaw powiedzieć, że w rozdziale projektu rządowego fragment dotyczący ochrony pracowników jest przepisany z naszego dokumentu. Muszę powiedzieć, że przez moment mnie to rozśmieszyło. Rzeczywiście jest przepisany - jedno zdanie początkowe, w sytuacji, kiedy dokument zawierał w treści dużo więcej i zawierał załącznik także w tej sprawie. Więc jest to sprawa od której chcę zacząć, bo jest to problem, wydaje mi się w jakiś sposób tutaj się wzajemnie traktujemy.</p>
<p>Myślę, że jesteśmy w takiej sytuacji, proszę państwa, że od pierwszej deklaracji pana prof. Baki, cofamy się do tyłu. W tej pierwszej deklaracji były zachęcające elementy co do możliwości uzgodnienia szeregu elementów, akceptacji szeregu naszych propozycji. W miarę upływu czasu w moim przeświadczeniu tych elementów istotnych jest coraz mniej, a właściwie może nie ma już ich wcale. Na dobrą sprawę tekst w tym kształcie, który został nam przedstawiony, wydaje mi się, że w 90 przynajmniej procentach mógłby zostać przez stronę rządową samodzielnie ogłoszony, bez „okrągłego stołu”, bez tych debat i bez całej tej sprawy.</p>
<p>To jest pierwsza refleksja, którą chciałbym się podzielić. Uważam bowiem, że sytuacja jest bardzo poważna.</p>
<p>Druga sprawa to jest troszeczkę formalna, mianowicie jaki jest jak gdyby status tego dokumentu. Chodzi o to, że tu nie ma załączników żadnych i strona rządowa nie mówiła, że będą jakieś załączniki do tego dokumentu. Powstaje w związku z tym problem tego, co w niektórych grupach roboczych żeśmy uzgodnili. W moim przeświadczeniu np. ten fragment, który nam się udało uzgodnić w tej grupie, która zajmowała się problematyką samorządu pracowniczego, problematyką przekształceń własnościowych i sprawą politycznego opiniowania w gospodarce, nomenklatury, rekomendacji, ten fragment był dostatecznie krótki i z pożytkiem można by go było po prostu zamiast tych ogólnych zapisów tutaj wpisać. Jest rzeczą zrozumiałą, że w naszej poprzedniej propozycji kolejność była inna, ponieważ jeszcze grupa robocza uzgodnień nie miała. Dzisiaj takie uzgodnienia jak gdyby posiada.</p>
<p>Natomiast w tych zapisach tu szereg rzeczy jest wyrażone, powiedziałbym i w bardziej ogólny sposób i moim zdaniem w innym duchu. Na przykład tam żeśmy uzgodnili, że zostaną wycofane te przepisy, które po 1981 r. pośrednio lub bezpośrednio ograniczają kompetencje samorządu pracowniczego, zostaną wycofane. Sformułowanie tutaj jest napisane, że podjęta zostanie weryfikacja przepisów ograniczających kompetencje samorządu pracowniczego. Jest to zapis zasadniczo różny. Tam, co prawda była kwestia sporna, ale jednak wydaje mi się, że jakieś zbliżenie stanowisk następowało, stawała sprawa ograniczenia listy przedsiębiorstw o specjalnym znaczeniu. Była rozbieżność. My się domagaliśmy likwidacji. Strona rządowa mówiła o daleko idącym ograniczeniu. Tutaj nawet nie ma tego daleko idącego ograniczenia w tej chwili. Więc to jest jak gdyby... nie wiem, czy to znaczy wycofanie się z tego? Czy to znaczy, że ma być ten załącznik, to spodziewam się, że wyjaśnienie w tej sprawie osiągniemy.</p>
<p>Także np. tam były zapisy dotyczące możliwości organizowania się ruchu samorządowego, nadanie im uprawnień do opiniowania z mocy prawa, przed Sejmem, w Sejmie pewnych kategorii uregulowań gospodarczych ustawowych. Tutaj nie ma śladu po tym.</p>
<p>Mógłbym jeszcze tutaj dodać pewne elementy do tego. Chodzi mi o zasadę, jak to ma właściwie być.</p>
<p>Chciałbym jeszcze o innych sprawach powiedzieć, które jak gdyby także nam umykają, ja ten tekst oczywiście tylko przejrzałem, ale jest pytanie, co z nimi będzie?</p>
<p>Bo chyba nie możemy udawać tego, że nie ma problemu szerzej rozumianej nomenklatury i stosunku do niej, czy innych form nomenklaturowych? To słowo, ani żadne podobne, ani nawet bardziej umowne w postaci powiedzmy gwarancji depolityzacji przedsiębiorstwa, w tym tekście się nic z tego nie pojawia. Wielokrotnie żeśmy tą sprawę przecież na obradach akcentowali.</p>
<p>Dalej - nawet takie sprawy, wydaje mi się, mniejszej rangi, też nie znajdujemy tutaj, o ile się nie mylę, satysfakcji. Mianowicie chodzi mi o sprawę np. poufności informacji ekonomicznej, nadzoru nad Urzędem Statystycznym instytucjonalnego, chodzi mi o problematykę dwuwalutowości polskiej gospodarki itp. Wszystko to wypada.</p>
<p>W miejsce tego mamy pewne zapisy, które wydaje mi się, muszą bardzo niepokoić. Mianowicie np. - nie dążę do wyczerpania tych zapisów - jest zapis taki: „powszechny consensus w sprawie zapewnienia społecznych warunków reformowania gospodarki, w tym dążenie do polubownego rozstrzygania sporów i nie przerywania procesu pracy w okresie wdrażania reform”.</p>
<p>Ja rozumiem, że jest to przecież, nie można na skróty załatwić fundamentalnej sprawy środków protestacyjnych związków zawodowych, że takie… „en passant” jednym zdaniem ten zapis może być tylko przyczyną ostrych kontrowersji potem i niczemu dobremu służyć nie może.</p>
<p>Dalej - jest tu propozycja, nie wiem dlaczego ona się pojawiła, w dyskusji jej, o ile wiem, nie przypominam sobie, żeby była, uzgodniono - słowo „uzgodniono” - nadanie nowej formy funkcjonowania konsultacyjnej radzie gospodarczej, która działać będzie jako organ konsultacyjno-doradczy przy rządzie. W jej skład będą wchodzić przedstawiciele środowisk opozycyjnych.</p>
<p>Otóż nie uzgodniono tego. Ja nie sądzę - co prawda nie miałem z kolegami możliwości rozmawiania o tym – by to było rozwiązanie, które nasza strona uznawałaby za sensowne. Jest rzeczą normalną, że rząd ma swój oczywiście aparat doradczy. No i on powinien być aparatem doradczym rządu. Tak na marginesie, nasz entuzjazm do tego oczywiście jest szczególnie nikły w świetle tego, że rząd notorycznie nie korzysta z rad Konsultacyjnej Rady Gospodarczej. Tak jak zresztą z rad innych doradczych organów, które sobie stworzył. Chcę zwrócić uwagę, że na tej sali po naszej stronie jest dwóch przedstawicieli Komisji ds. Reformy, która o ile wiem, nie została rozwiązana. Jest także pan prof. Kaleta po drugiej stronie, uczestnik tej komisji, i inni. Nie - przepraszam.</p>
<p>W każdym razie cały wielki pakiet zmian, który został właśnie przez Sejm przepchnięty nigdy nie stanął na forum tej komisji, rząd nigdy nie pytał się o opinię w tej sprawie. Więc oczywiście nie chcielibyśmy uczestniczyć także w ciałach, których rola prawdopodobnie będzie podobna i może nie dekoracyjna, bo Konsultacyjna Rada Gospodarcza służy opinii publicznej, a nie służy rządowi z pewnością, tzn. rząd z niej nie korzysta.</p>
<p>I w końcu ostatnia sprawa, którą chciałbym podnieść, niestety, jest to sprawa najpoważniejsza. To jest sprawa dotycząca oczywiście przewidywanej operacji cenowej, która tutaj jest przedstawiana w opakowaniu urynkowienia sektora żywnościowego. Ja świadomie mówię, przedstawiana w opakowaniu urynkowienia sektora żywnościowego, dlatego że cechą główną projektu, który forsuje rząd, nie jest urynkowienie, tylko podwyżka cen, drastyczna podwyżka cen. Nie ma żadnej konieczności, by proces urynkowienia gospodarki żywnościowej wiązał się z totalnym lub prawie totalnym wycofaniem dotacji do rolnictwa i do żywności. To są dwie dość osobne sprawy. Oczywiście pewne związki istnieją, ale generalnie rzecz biorąc nie ma takiego związku.</p>
<p>Muszę powiedzieć, że kiedy pierwszym raz ten projekt został nam przedstawiony, rozmawiając we własnym gronie byliśmy zdania, że rząd tylko po to przedstawia ten projekt, żeby się potem z niego wycofać na jakieś rozsądniejsze pozycje, nie przewidujące jeszcze raz operacji pod hasłem „raz a dobrze”, ale na dużo jeszcze większą skalę niż to było dotąd przeprowadzane. To jest coś więcej niż swego czasu przeprowadził pan minister Krasiński. To jest dużo więcej niż niedawno zrealizował pan premier Sadowski. I słowo, którego tutaj użył Andrzej Wielowieyski, że jest to propozycja awanturnicza, uważam, że jest słowem całkowicie adekwatnym. Rzeczywiście. Ponieważ nie istnieją żadne sposoby na to, by w sposób adresowy móc zwrócić tą rekompensatę konsumentom, to ta operacja musi wywołać ogromne niezadowolenie społeczne. Pomijając już fakt, że przy tak globalnej operacji - rzecz jasna - subiektywne oceny zawsze prowadzą do tego, że ludzie uważają do tego, że ona nie jest dostatecznie zrekompensowana.</p>
<p>Sądzimy, że ta operacja gdyby została tak przeprowadzona, może doprowadzić do jednej z dwóch konsekwencji. Albo do wybuchu społecznych protestów, albo do hiperinflacji.</p>
<p>I dlatego uważam, że jest naszym obowiązkiem bardzo wyraźnie powiedzieć, że jest to projekt groźny. I jak gdyby sformułować pewien rodzaj ostrzeżenia. Ja myślę, że już się źle stało, że rząd projekt w tym kształcie - jak gdyby - nagłośnił.</p>
<p>Otóż twierdzę, że ogłoszenie, iż planuje się, przewiduje się, rozważa się podwyżkę cen żywności o 270 proc. z perspektywą dalszego wzrostu, już tak generalnie zwiększa oczekiwania inflacyjne ludności co w warunkach braku indeksacji przekłada się na presję rewindykacyjną od ręki, że już tylko ogłoszenie takiego projektu jest równoznaczne z tym, że inflacja w tym roku będzie o te powiedzmy 10 czy 15 pkt. wyższa.</p>
<p>Ja nie wiem, ja muszę powiedzieć, że nie rozumiem zupełnie dlaczego ten projekt jest forsowany w sposób tak usilny.</p>
<p>Myślę, że jeżeli mielibyśmy dyskutować o sprawie urynkowienia cen żywności, od czego żeśmy się chyba nigdy ani przez moment nie uchylali, choć można mieć wątpliwości, to znaczy od tego trzeba zacząć, to możemy dyskutować tylko projekty rozsądne. A więc takie, które przewidują zachowanie ogromnej większości dotacji i nie prowadzą do kilkuset procentowego wzrostu cen żywności.</p>
<p>Zapis, który się znalazł na stronie trzeciej - oparcie cen na relacjach popytu i podaży, ograniczenie dotacji do produkcji żywności - jest zapisem z punktu widzenia możliwości uzgodnień, jak sądzę, niedopuszczalnym zupełnie. Dlatego że pod tym zapisem można rzeczywiście zrealizować 90 proc. koncepcji pana premiera Olesiaka.</p>
<p>Nie możemy w żadnym razie brać jakiejkolwiek współodpowiedzialności za projekt, o którym rzeczywiście sądzimy, że jest projektem awanturniczym. </p>
<p>Dziękuję.</p>
<p><em>Przewodniczący:</em></p>
<p>Dziękuję bardzo. Proszę uprzejmie pan prof. Stelmachowski, a po nim pan przewodniczący Martyniuk.</p>
<p><em>Prof. Stelmachowski:</em></p>
<p>Chciałbym od razu powiedzieć, że w sprawie gospodarki żywnościowej rozumiem, że będziemy to mówili po przerwie. Czyli w tej chwili się nie ustosunkowuję do tego. Będziemy mówili odrębnie.</p>
<p>Na razie chodziło mi o trzy uwagi. Pierwsza dotyczy stosunku do przedstawionego dokumentu. Otóż odnoszę wrażenie że jest to dokument treściowo bardzo nierówny. Są części lepiej i gorzej opracowane. Jaka byłaby uwaga czytelnika? Moje uwagi krytyczne odnoszą się do pierwszych trzech rozdziałów, czy części. Gdy chodzi o dwie pierwsze wydaje mi się, że przede wszystkim one powinny być o wiele bardziej konkretne. Na przykład czytamy na stronie drugiej: „Zmiany wielkości i zapewnienie prorynkowej struktury inwestycji”. Bardzo słuszny zapis. Tylko ja bym chciał wiedzieć o ile i jak, jakiś konkret, żeby się tu znalazł.</p>
<p>Dalej - poprawę zaopatrzenia materiałowego przemysłu. No kto by z nas nie chciał poprawy zaopatrzenia materiałowego przemysłu. Nie pamiętam żadnego programu, gdzie by tej formuły nie było. Proponowałbym skreślić. To jest przecież rzecz oczywista. Będziemy się zawsze starali o poprawę zaopatrzenia przemysłu. Taki zapis nie informuje nas o niczym.</p>
<p>Dalej - na tej samej stronie na dole, że proponuje się zmniejszenie energochłonności materiałochłonności dochodu narodowego. Nic tylko przyklasnąć. Ale ja bym bardzo chciał wiedzieć - jak, jak to ma być osiągnięte, bo to jest dopiero ważne.</p>
<p>Teraz - gdy chodzi o ograniczenia inflacji.</p>
<p>Cytujemy tu znowu taka formuła: „Trzeba dokonania zmian w strukturze gospodarki prowadzących do obniżenia jej nakładochłonności oraz zwiększenie udziału produkcji towarów konsumpcyjnych”.</p>
<p>W jaki sposób, w jakim stopniu? To byłby dopiero konkret.</p>
<p>Albo formuła: „Wyeliminowanie presji nadwyżkowego popytu jako głównego źródła wzrostu cen”. Bardzo pięknie, tylko jak - to jest dopiero ciekawe.</p>
<p>Tak samo formuła: „W najbliższych latach zmniejszony zostanie udział inwestycji w dochodzie narodowym”. O ile?</p>
<p>Sądzę, że to dałoby zupełnie inne efekty w odbiorze przez czytelnika.</p>
<p>Teraz - parę kwestii, druga sprawa to jest parę kwestii szczegółowych dotyczących właśnie ograniczenia inflacji. Chciałbym poruszyć tu dwie sprawy. Pierwsza to rola podatku obrotowego. Tak jak ten podatek obrotowy funkcjonuje, jest on też w dużym stopniu inflacjogenny. Chodzi więc o to - jak ten instrument powinien być stosowany. Oczywiście nikt z nas nie będzie miał nic przeciwko temu, żeby podatek obrotowy i to znaczny, był pobierany dajmy na to od napojów alkoholowych, czy też od towarów luksusowych. Natomiast jeżeli on będzie pobierany tak jak dotychczas, niezwykle szeroko, to pozwolę sobie tylko przytoczyć przypadek książek, które osiągnęły wysokość zupełnie nieprawdopodobną. Dlaczego? Bo ten podatek jest pobielany w trzech albo w czterech miejscach. Najpierw w papierni od papieru, potem w drukarni od drukowania, potem w wydawnictwie i wreszcie jeszcze na rynku księgarskim. No, przy tego rodzaju skumulowanym działaniu podatku obrotowego na wyrób finalny nie dziwmy się, że powstaje tutaj gwałtowny wzrost cen.</p>
<p>Wreszcie kwestia - jak to już z pozycji prawnika. Chodzi mi o sprawę tzw. nominalizmu pieniężnego. Mianowicie w kodeksie cywilnym istnieje przepis art. 358, który głosi, że zobowiązania pieniężne, z zastrzeżeniem wyjątków ustawowych, muszą być wyrażone tylko w pieniądzu polskim oraz że spełnienie świadczenia pieniężnego następuje przez zapłatę jego sumy nominalnej. Te normy zaostrza stary dekret z 27 lipca 1949 r. o zaciąganiu nowych i określaniu wysokości nieumorzonych zobowiązań pieniężnych, który poza trzema wypadkami nie pozwala na uzależniania płatności od innych niż złoty miernika wartości. Jest to więc zakaz klauzul zbożowych, walutowych, złota itp.</p>
<p>Doświadczenie wykazuje, że tak pomyślana zasada nominalizmu pieniężnego funkcjonuje zadowalająco tylko wówczas, gdy mamy do czynienia z inflacją jednocyfrową. Przy inflacji dwucyfrowej i wyższej zasada ta przyspiesza rozregulowanie rynku pieniężnego gdyż - po pierwsze przyspiesza ucieczkę od złotego, skłaniając do transakcji dolarowych, po drugie - zabija kredyt zwłaszcza średnio i długoterminowy, który nieuchronnie staje się częściową dotacją i to dotacją loteryjną, gdyż uzależnioną od niewiadomej stopy inflacji.</p>
<p>Po trzecie - ogranicza chęć oszczędzania, gdyż wkłady oszczędnościowe w przyspieszonym tempie dewaluują się.</p>
<p>Wniosek. Należy uchylić wymienione przepisy. Po drugie - przejść na zasadę waloryzacji zarówno wkładów oszczędnościowych, jak i kredytów według określonego miernika wartości.</p>
<p>Operowania li tylko stopą procentową nie wystarcza. Pozwoliłem sobie w tej sprawie zrobić małą notatkę, którą pozwolę sobie puścić, żeby to było do wglądu. Wreszcie ostatnia sprawa, w najlepiej opracowanym moim zdaniem rozdziale czwartym dotyczącym programu ochrony pracy i zatrudnienia zwłaszcza w załączniku skoro już mówimy o potrzebie ratyfikacji niektórych konwencji MOP, pozwalam sobie zwrócić uwagę na potrzebę ratyfikacji również konwencji 141 dotyczącej związku zawodowego rolników i wnosiłbym o uzupełnienie wykazu konwencji do ratyfikacji o te właśnie konwencje.</p>
<p>To wszystko, dziękuję.</p>
<p><em>Przewodniczący:</em></p>
<p>Dziękuję bardzo.</p>
<p>Proszę uprzejmie pan przewodniczący Martyniuk, a potem dr Święcicki.</p>
<p><em>Ob. Władysław Martyniuk</em>;</p>
<p>Ja mam nadzieję, że pani doktor Wóycicka, która powiedziała, iż strona solidarnościowa przyszła tutaj żeby negocjować cenę jaką ma zapłacić społeczeństwo, za wprowadzenie tutaj tych nowych elementów umowy społecznej, to jest po prostu zwykłe przejęzyczenie, bo ja chciałbym bardzo wyraźnie powiedzieć, że ruch związkowy i to bez względu na to, czy to jest „Solidarność”, czy to jest OPZZ jako główny swój cel ma przed sobą z istoty w ogóle tego ruchu wynika, obrona i zwiększenie poziomu życia, a nie negocjacje na temat ceny, którą ma się zapłacić, żeby obniżyć. Sądzę, że to jest tylko przekłamanie i nic więcej, bowiem gdyby to było inaczej, to przepraszam, ale się nie możemy absolutnie identyfikować z tym co panowie po drugiej stronie, czy państwo po drugiej stronie siedzący tutaj mówią.</p>
<p>Ja chciałbym parę rzeczy powiedzieć na temat elementów tej nowej umowy społecznej. Bardzo wiele kwestii tutaj ze strony państwa, czyli ze strony opozycji zostało podniesionych, nie chciałbym do tego za bardzo wracać i chciałbym absolutnie poprzeć pana prof. Stelmachowskiego, który mówił na temat sprawy zasadniczej, a mianowicie braku jakichkolwiek rachunków symulacyjnych, co to wszystko ma nam dać. Bowiem te siedem punktów, które są - poprawa zaopatrzenia rynku, warunków życia, ograniczenie inflacji itd., jako hasła są dla nas do przyjęcia od A do Z, natomiast wczytanie się w to co jest zaproponowane, to są przepraszam, ale to są hasła i nic więcej. Bowiem zmiana na przykład wielkości i struktury inwestycji jako hasło to jest sprawa przepiękna, natomiast bez rachunku symulacyjnego gdzie, jak i co w efekcie ma dać nic nam konkretnego nie mówi.</p>
<p>Chciałbym zwrócić wagę na dwie rzeczy przede wszystkim, a mianowicie przy poprawie zaopatrzenia rynku i warunków życia ludności, szczególnie przyjmuje się, że dostawy towarów i usług rynkowych będą rosły poczynając od bieżącego roku w tempie nie niższym od tempa wzrostu dochodów narodowego. Jak ja sobie przejrzałem rocznik statystyczny i wziąłem sobie... porównując sprzedaż detaliczną towarów ogółem bez względu na to, czy to było z państwowych czy nieuspołecznionych, jak wyglądała ta dynamika, od 1981 roku, jak wyglądała dynamika dochodu narodowego podzielonego i proszę państwa to jest w zasadzie to samo. Czyli gdyby przyjąć ten zapis, który tutaj jest proponowany, mamy taki sam stan jaki mieliśmy od roku 1981, więc ja nie wiem czy nam naprawdę o to chodzi. Nie chcę tutaj państwa etapować cyframi.</p>
<p>I drugi, który jest tutaj fragment, na który chciałbym zwrócić uwagę, a mianowicie mówiący o kompleksie paliwowo-energetycznym, surowcowym, by w całości nakładów na inwestycje był on kształtowany w oparciu o kryteria ekonomiczne, co powinno pozwolić na zwiększenie nakładów na inwestycje służące zmniejszeniu energochłonności, materiałochłonności itd.</p>
<p>Ja chyba tutaj żadnej Ameryki nie odkryję jeżeli powiem, iż przecież nam grozi i to jest wyliczalne, pytanie jest tylko ile - kryzys energetyczny mniej więcej od roku 1991 roku. Jak rozumiem, „stoliki” zarówno górniczy jak i ekologiczny mówiły tak o 5-dniowym tygodniu pracy, co jest absolutnie konieczne w czasie pracy w górnictwie, o tym, że elektrownie atomowe należy... nie wolno budować, czy też przerwać budowę tej elektrowni, która jest w Żarnowcu, już patrzę nie tylko i wyłącznie z punktu widzenia gospodarki, a przede wszystkim społeczeństwa.</p>
<p>Przecież my wejdziemy w potężną lukę paliwowo- energetyczną i wszystkie uzgodnienia tutaj, które my mamy wszystkie wielkie słowa i hasła pod nazwą wolny rynek, urynkowienie itd. przepraszam za wyrażenie, ale to wszystko nam „szlag trafi”, bo po prostu nie będzie energii i znowu chciałbym mieć tutaj rachunek symulacyjny, który mówi, że jeżeli przerzucimy nakłady na oszczędność to kiedy to może zafunkcjonować, w jakim procencie zdejmie się to - można raczej ograniczyć to wydobycie, by gospodarka normalnie funkcjonowała. Przecież takich rzeczy naprawdę nie wolno zapisywać.</p>
<p>Dalsza sprawa - wprowadzenie nowego ładu ekonomicznego - i znowu proszę państwa ja chciałbym mieć naprawdę tutaj przepraszam, że tak personifikuję - ale chciałbym mieć gwarancje znowu na zasadzie rachunku symulacyjnego, że ten nowy ład ekonomiczny nas poprowadzi prostą drogą w kierunku gospodarki porównywalnej z najlepszymi gospodarkami świata, bo chyba w tym kierunku idziemy, a nie zaprowadzi nas w kierunku takim, gdzie również jest gospodarka rynkowa, natomiast efekty są fatalne. Nie chcę wymieniać tego co dwa tygodnie mówiłem, że to może nas spokojnie doprowadzić do gospodarek latynoamerykańskich.</p>
<p>Kto da gwarancje, że w takim kierunku to pójdzie jakim my sobie wyobrażamy, a nie będzie zupełnie czego innego? Dalej jeżeli to ma być umowa społeczna, to to musi być coś co przekona społeczeństwo, że idziemy we właściwym kierunku i że społeczeństwu konkretnemu człowiekowi będzie się żyło po prostu lepiej.</p>
<p>Dlatego chciałbym państwu zaproponować pod rozwagę parę punktów, które naszym zdaniem powinny się tam bezwzględnie znaleźć, by było to strawne. I tak uważamy, że jako efekt naszych uzgodnień powinna zostać podpisane, iż podaż dóbr trwałego użytku, obuwia, odzieży itp. wykazywać będzie szybki wzrost. Wzrost ten powinien wynosić minimum 10% rocznie, liczony ilościowo w poszczególnych grupach towarowych, uzgodnionych między rządem a ruchem związkowym.</p>
<p>Dane rocznika statystycznego mówią, że jest to możliwe, bo coś takiego już mieliśmy. Dalsze polityka mieszkaniowa powinna nam gwarantować uzgodniona tutaj, że do 1995 roku każda rodzina będzie miała własne mieszkanie, wtedy będziemy mogli dyskutować na temat urynkowienia. Proszę państwa - 1995.</p>
<p>Płaca i dochody realne będą systematycznie wzrastały. Do 1990 indeksacja, po roku 1990 układy zbiorowe pracy i umowy zbiorowe. Podstawą wszystkiego jest wzrost płac realnych i dochodów zatrudnionych w jednostkach gospodarki uspołecznionej. Jako zasadę przyjmuje się szybszy wzrost spożycia zbiorowego niż indywidualnego.</p>
<p>Inflacja. Chciałbym, żebyśmy sobie bardzo wyraźnie powiedzieli w którym momencie i w którym roku ta inflacja będzie jednocyfrowa, bo w ciągu 2 - 3 lat przy tym co na przykład pan dr Bugaj powiedział, w propozycjach mówiących o urynkowieniu całej sfery gospodarki żywnościowej, bo tu nie chodzi chyba tylko o mięso, ale to musi być mleko, musi być ser, muszą być kasze itd. wchodzimy w hiperinflację, z której podejrzewam nie wyjdziemy nigdy.</p>
<p>To co się mówi na „stoliku” gospodarki mieszkaniowej urynkowienie całej sfery mieszkań. Proszę państwa to jest kolejny zastrzyk inflacyjny i mówienie o tym, że w ciągu 2 - 3 lat to jak państwo sobie doskonale zdają sprawę, że jest niemożliwe wejście w ogóle. Stąd też ja podejrzewam - że trzeba sobie bardzo wyraźnie powiedzieć, w którym roku przyjmujemy, że poziom inflacji ma być jednocyfrowy. My proponujemy 1990 rok.</p>
<p>Dalsza sprawa i tutaj do pana prof. Rosnera się zwracam, czy się zgodzi. Jak to zrobić, ja sadzę, że panowie ekonomiści są tutaj na tyle światli, że coś takiego nam zaproponują, jako ruchowi związkowemu.</p>
<p>Dalej - chciałbym widzieć na przykład taki zapis, że rząd przy współudziale związków zawodowych stworzy system gwarantujący roczne ograniczenie o 20% liczby stanowisk pracy nieodpowiadających normom bezpieczeństwa i higieny pracy.</p>
<p>Dalej, że bez względu na zakres strukturyzacji i kierunek obowiązywać będzie niepodważalna zasada pełnego zatrudnienia. Akurat niepodważalna zasada pełnego zatrudnienia nie jest tak określona, ponieważ jest określone tam, że będzie się respektować. Semantycznie być może jest to samo, ale faktycznie to jest zupełnie co innego.</p>
<p>I chciałbym jedną rzecz na sam koniec powiedzieć, co zawarliśmy w trakcie prezentacji stanowisk w ciągu pierwszego dnia, że w takim kształcie ruch związkowy, który reprezentujemy, a mianowicie OPZZ, nie będzie w stanie tych elementów nowej umowy społecznej podpisać i nie będzie stroną.</p>
<p>Dziękuję bardzo.</p>
<p><em>Przewodniczący:</em></p>
<p>Dziękuję. Proszę bardzo, dr Święcicki.</p>
<p><em>Dr Marcin Święcicki:</em></p>
<p>Ja chciałem króciutko ustosunkować się do tych kwestii podniesionych w odniesieniu do rozdziału piątego - nowego ładu ekonomicznego.</p>
<p>Pierwsza sprawa tego wstępu, prof. Mujżel jest bardzo do niego przywiązany, ale tym niemniej w innych rozdziałach nigdzie nie ma wstępu i diagnoz, i oceny poprzedniej sytuacji, a tu jednak są kwestie dyskusyjne, np. że własność państwowa pozostaje ciągle w niezmienionym kształcie od 1981 r. kiedy wprowadzono samorządy. Ta własność jest już jednakże w pewnym zmienionym kształcie. Itd. itd.</p>
<p>Więc ja proponuję albo szukajmy nowej redakcji. Tylko czy jest na to czas?</p>
<p>Następna sprawa. Dokument nie przesądza umiejscowienia tych organów. A więc tutaj dyskusja dalsza, gdzie je umiejscowić, organ antymonopolowy i organ władający majątkiem państwowym, nie jest tu przesądzona negatywnie, że to nie będzie przy Sejmie, tylko jest kwestia zostawiona jak gdyby otwarta. Wydaje mi się, że Sejm tak czy owak będzie sprawował kontrolę nad tymi organami, dlatego że Sejm określa ich zasady ustawowe działania, Sejm określa ich budżet i efekty finansowe ze sprzedaży majątku państwowego itd. skalę tego. Sejm może powoływać przewodniczących tych organów. A więc bardzo wiele kompetencji tutaj, tak czy owak, zostaje w rękach Sejmu.</p>
<p>Więc może to z prawnikami trzeba by uściślić, czy w ogóle zastanowić się nad tym. Ale sprawa jest otwarta. Tutaj tylko chodziło o to, żeby nie przesądzać z góry i od razu.</p>
<p>Kwestia bardzo istotna, to tempo dochodzenia do tego wolnego rynku. Otóż trzeba sobie zdawać sprawę, że jeśli my przed 1990 rokiem chcemy całkowicie zakończyć kontrolę cen, kredytów, reglamentacji, dewiz itd. to oznacza m.in. wolne ceny na czynsze mieszkaniowe, na wszystkie produkty żywnościowe, całkowicie wolne ceny, wolne ceny energii elektrycznej, gazu itd., itd. Ja jak najbardziej się tu zgadzam z prof. Józefiakiem. Myślę, że jestem tak samo zwolennikiem wolności gospodarowania, wolnych cen i wolnego rynku, jak prof. Józefiak, tylko bądźmy realistami. Wprowadzenie zapisu, że się zabroni jakichkolwiek tutaj oddziaływań poza działaniem ustawy antymonopolowej jest nierealistyczne. Może te sformułowania trzeba tutaj podkreślić, że się będzie dążyć wielkim wysiłkiem, czy coś, żeby to ograniczyć. Ale zapisać, że w ogóle nie będzie, to jest nierealne. Moim zdaniem do 1990 r. jest nierealne ze względu na konsekwencje społeczne przede wszystkim. Wprowadzenie wolnych cen na te wszystkie rzeczy.</p>
<p>Następna sprawa to jest taka ogólna, mianowicie zespół ds. samorządów i form własności przygotował pewne ustalenia już, które były przewidywane jako załącznik tego rozdziału. I ten zespół przekształcono obecnie w zespół ds. nowego ładu ekonomicznego. Ja proponuję, żeby on dalej jeszcze pracował. Dlatego że w tych kilku sprawach dotyczących zmniejszenia liczby przedsiębiorstw o szczególnym znaczeniu, kwestii polityki kadrowej wewnątrz przedsiębiorstw, jeszcze w jakiejś tam jednej czy drugiej drobnej sprawie, nie tak ważnej jak te dwie poprzednie, nie doszliśmy do ostatecznych uzgodnień. Natomiast w tych punktach, w których doszliśmy do ostatecznych uzgodnień, a których tutaj akurat nie ma - samodzielności, przedstawicielstwa, samorządów pracowniczych na szczeblu jakimś centralnym - nie ma żadnego sporu, te punkty są w pełni podtrzymane, można je tutaj wprowadzić, można będzie je wprowadzić do tego wspólnego załącznika. Ja tu nie widzę, jakiejś niezgodności w tych rzeczach. Czy w sformułowaniu weryfikacja ograniczeń samorządu, bądź przywrócenie uprawnień, jakie samorządy utraciły po 1981 r. a w szczególności... Ja uważam, że nie ma tutaj jakichś niezgodności. Czy takie sformułowania wprowadzimy tutaj, czy one zostaną w załączniku, to nie jest sprawą chyba sporną. Ja proponuję, żeby po prostu ta grupa się spotkała możliwie jak najszybciej i kończyła swoje prace. Jak zostaną jakieś rozbieżności to wtedy będziemy o nich mogli dyskutować.</p>
<p>I wreszcie ostatnia rzecz. Tam niektórych problemów nie było w ogóle podniesionych szczegółowych, przekształcania struktur własnościowych, poza tą zmianą spółki, to co prof. Mujżel podniósł. Tego właściwie w dokumentach żadnych nie było. Więc w ogóle sprawa, uważam, nie ma tu jakichś niezgodności, tylko czy warto się wdawać w jakieś szczegóły.</p>
<p>Natomiast jest zamieszone w tym dokumencie odchodzenie od opodatkowania od ponadnormatywnych wypłat wynagrodzeń. I tutaj to po prostu może zostało przeoczone przez prof. Mujżela, ale taki zapis tutaj się znajduje.</p>
<p>Dziękuję bardzo.</p>
<p><em>Przewodniczący:</em></p>
<p>Dziękuję. Czy w tej części naszych obrad ktoś chciałby jeszcze zabrać głos? Pan minister Lewandowski.</p>
<p><em>Minister Wincenty Lewandowski:</em></p>
<p>Ja chciałem tylko sprostować pewną rzecz, którą podał pan prof. Stelmachowski, bo to zaczyna krążyć. Zdaje się, że źródło znamy. Ale chodzi o to, że w procesie produkcji książki nigdzie nie ma podatku obrotowego. Od papieru po „Dom Książki” nikt nie płaci podatku obrotowego. I na ceny książek ten podatek z natury rzeczy cenotwórczy, żadnego wpływu nie ma.</p>
<p>Ale jest jeszcze druga sprawa. Otóż dlaczego ten podatek obrotowy rzeczywiście jest dosyć duży? On jest cenotwórczy i jest elementem inflacji - co do tego nie możemy mieć żadnych wątpliwości. To jest program równoważenia dochodów budżetu. Jest budżet i tak deficytowy, i to w wysokiej skali. I myślę, że bez jakichś tutaj działań również poprzez obciążenie konsumpcji, czy w ogóle zakupów w formie podatku obrotowego ten deficyt byłby tylko zdecydowanie większy. Jest tu jakaś sprawa wyboru.</p>
<p>Natomiast my rzeczywiście prowadzimy dosyć intensywne prace na temat zmiany formuły podatku obrotowego, aby on był podatkiem od wartości dodanej, który uważa się za jedno z najlepszych rozwiązań w tym zakresie. No, ale to jeszcze trochę potrwa. Wprowadzenie tego nowego podatku będzie musiało trwać.</p>
<p>W tym roku zrobiono już jakiś jeden krok, że z około 430 stawek podatku obrotowego, które obowiązywały dla różnych grup czy nawet poszczególnych towarów w roku ubiegłym, zmniejszono tę ilość do 80. Przy podatku od wartości dodanej byłyby to właściwie dwie grupy, podstawowa uprzywilejowana i ewentualne zwolnienie od podatku obrotowego.</p>
<p>I sprawa jeszcze jedna, na którą bym chciał zwrócić uwagę, tzn. pewien stopień ogólności tego dokumentu. Niestety, wydaje mi się, że on nie jest nie do uniknięcia. I przeglądałem jeszcze ten dokument, który przedłożyła strona solidarnościowa w zakresie oprócz tej indeksacji, to w zakresie zwalczania równowagi, czy też równoważenia jakichś konkretniejszych ujęć nie było. Można się tutaj kłócić, czy my powinniśmy zawierać bardzo szczegółowe tutaj uwzględnienia, czy też to będzie elementem już prowadzenia bieżącej polityki. Przecież „okrągły stół” ma prowadzić do tego, że w tych bieżących decyzjach, jak i w kontrolowaniu wykonania, obecna tu strona opozycyjno- solidarnościowa będzie miała znaczący udział.</p>
<p>Więc ja myślę, że sprawa stopnia uszczegółowienia konkretnych decyzji będzie na pewno w ciągu - jeżeli mielibyśmy tutaj mówić o terminie, który Lech Wałęsa i generał Kiszczak zaproponowali dla pełnego zakończenia prac, myślę, że będzie dosyć trudna, co wcale nie znaczy, że największy stopień konkretności i kierunek działań nie powinien tutaj zostać zawarty. Ale boję się, że wszystkiego nie rozstrzygniemy i tutaj nie doszlibyśmy do porozumienia, które i tak chyba trzeba w trakcie bieżącej pracy było wypełniać jakąś treścią.</p>
<p>Dziękuję bardzo.</p>
<p><em>Przewodniczący:</em></p>
<p>Dziękuję. Wszyscy chętni, rozumiem zabrali głos.</p>
<p>W takim razie, jeżeli można, kilka drobnych spraw jeszcze w charakterze uzupełnienia dyskusji, bo też jako dyskutant chciałbym się wypowiedzieć. A później chciałem zaproponować konstatacje końcowe tej naszej dzisiejszej dyskusji nad tym materiałem.</p>
<p>Więc kilka takich rzeczy drobnych. Po pierwsze - prośba, zresztą mówiliśmy już o niej, aby w naszych tutaj rozmowach, w dyskusjach, jakoś trzymać się jak najbliżej faktów, nie wprowadzać niepotrzebnych emocji, które sprawie dobrze nie służą. Np. żeby mówić konkretnie.</p>
<p>Chętnie udostępnię panu prof. Józefiakowi nagranie z tego mojego wystąpienia z ub. poniedziałku, gdzie jest wyraźnie powiedziane, iż było to nagrywane o godzinie 13.00, a więc nie stanowiło żadnego podsumowania obrad, bo do podsumowania obrad mają współprzewodniczący. A ja jestem ich uczestnikiem i w takiej roli występowałem.</p>
<p>Skonstatowałem w tej wypowiedzi, iż szereg elementów podnoszonych w charakterze postulatów jest zbieżnych czy tożsamych z tym, co jest wpisane w plany rządowe, w plan konsolidacji. A część z tych elementów jest realizowana i jest to oczywiście do udowodnienia. Jak również wyraziłem swój osobisty pogląd, iż istnieją szanse, że ten stan, do tego stanu porozumienia w większości czy w znacznej części spraw, nawet nie użyłem słowa większości a w znacznej części, są szanse, aby do nich w wyniku naszych obrad doszło.</p>
<p>Więc w jaki sposób pan profesor dopatrzył się w tej mojej wypowiedzi jakobym stwierdził, że strona opozycyjna przyjęła plan konsolidacji, czy większość jego elementów. No mówię jest to nagrane, a więc łatwo to sprawdzić. Ale prośba jest o to, aby nie wkładać mi po prostu w usta tego, czego w rzeczywistości nie powiedziałem.</p>
<p>I druga kwestia - pan dr Bugaj zechciał powiedzieć, że rząd przepchnął przez Sejm ten projekt ustawy o niektórych warunkach konsolidowania gospodarki. Ja nie jestem posłem, już abstrahuję od pewnego pejoratywnego zabarwienia tego określenia, ale pragnę poinformować, czy przypomnieć, bo mówił o tym prof. Kaczmarek, że w żadnym z klubów, ani partyjnym, ani stronnictw politycznych nie zastosowano zasady dyscypliny w głosowaniu. Posłowie głosowali wedle swojej woli. No i ustawa uchwalona przy 7 głosach przeciwnych. To nie robi chyba wrażenia przepchniętej przez Sejm, jeżeli w ogóle zgodzić się z tą formułą.</p>
<p>Z uwagi jednak na autorytet parlamentu i zwłaszcza te wszystkie zmiany, które chcemy wspólnie zaproponować, w których się chcemy porozumieć, to też proponowałbym, aby po prostu trzymać się tutaj pewnych elementów rzeczywistości.</p>
<p>I teraz sprawa - trzy krótkie kwestie merytoryczne i potem już do ogółów.</p>
<p>Fundusze pozabudżetowe. Zgadzamy się w pełni, że ich liczbę trzeba ograniczyć i to znacznie, ale niektóre z całą pewnością muszą pozostać. Dwa lata czy dwa i pół roku temu ruch związkowy OPZZ bardzo zabiegał, a sądzę, że gdyby istniały także inne ruchy związkowe w tym czasie pewnie również te zabiegi by poparły o wyłączeniu relacji budżetu z funduszu ubezpieczeń społecznych. I Sejm ustawą utworzył fundusz ubezpieczeń społecznych, jako absolutnie od budżetu wyodrębniony, nie wchodzący z nim w żadne relacje, że tak powiem nierównoprawne. I z całą pewnością ten fundusz właśnie powinien być poza budżet państwa wydzielony.</p>
<p>A więc tutaj nie zawsze takie sformułowanie bezwyjątkowe według wielkiego kwantyfikatora jest pożyteczne.</p>
<p>Natomiast zgadzam się z tym, że generalnie tendencja do zmniejszenia ilości tych funduszy jest słuszna. I być może byłoby wskazane je enumeratywnie wyliczyć, aczkolwiek to się trochę rozbiega z inną zasadą generalną, o której za chwilę wspomnę.</p>
<p>Podobnie jeśli chodzi o podporządkowanie organu antymonopolowego, czy organu zarządzającego majątkiem ogólnonarodowym. Jesteśmy zgodni co do tego aby te organy usamodzielnić, a więc wyprowadzić je ze struktury Ministerstwa Finansów oraz podjąć dyskusję nad tym gdzie powinny być usytuowane. Być może w strukturze pozarządowej, tego też wcale nie wykluczamy.</p>
<p>Natomiast na ogół w większości krajów parlamenty są odciążone jako władza ustawodawcza od nadzoru nad jakimikolwiek instytucjami. Podlegaj im organy kontrolne takie jak u nas Najwyższa Izba Kontroli i oczywiście Kancelaria Sejmu, która dokonuje obsługi parlamentu.</p>
<p>Natomiast władza ustawodawcza nie jest jak gdyby obwieszona innymi instytucjami, które musiałaby bezpośrednio nadzorować. Natomiast instytucją pozarządową, która może taki nadzór prowadzić, jest oczywiście głowa państwa czy w postaci kolektywnej czy w postaci prezydenta. I można naturalnie rozważyć usytuowanie instytucji w tym pionie. Ale to jest - mówię szczegół do dalszych rozważań. Tutaj nie formułujemy żadnej zasady doktrynalnej.</p>
<p>I jeśli chodzi już o sprawy generalne. Ten projekt powstawał w ostatecznej wersji w sobotę, a więc jest rzeczą zrozumiałą, że nie mógł skonsumować wszystkich efektów pracy grup redakcyjnych i grup roboczych, zwłaszcza, że niektóre z nich jeszcze dotychczas tych prac nie zakończyły.</p>
<p>Naturalnie moglibyśmy poczekać do zakończenia tych prac, a więc jeszcze o tydzień odłożyć, że tak powiem, prace nad tą wersją. No, ale jak wiadomo w czwartek i pan Lech Wałęsa, i gen. Czesław Kiszczak wystosowali o możliwe przyspieszenie prac. A zawsze łatwiej pracuje się na tekście, nawet jeszcze bardzo niedoskonałym, ale do którego można się już odnosić - określony rozdział, strona, sformułowanie niż, że tak powiem, kontynuować dyskusję taką w ogóle gdzie prezentowane są różne poglądy. I właściwie, że tak powiem, z dużą swobodą prezentowania, bez pewnego dyscyplinowania ramami dokumentów.</p>
<p>Ponieważ był przedłożony dwa tygodnie temu dokument rządowy, tydzień temu dokument strony opozycyjnej, więc na bazie tych dwóch dokumentów została przygotowana ta wersja, oczywiście ciągle robocza, ciągle w projekcie i ciągle niedoskonała. Ona w swojej wersji ostatecznej naturalnie powinna skonsumować to wszystko, do czego w ramach consensusu dojdą poszczególne grupy robocze i redakcyjne. Dokument powinien być uzupełniony, bo on dwa załączniki posiada, a więc nie jest tak, że jest bez załączników zupełnie. Tymi wszystkimi załącznikami, które zostaną wypracowane i z naszej strony jest w tej kwestii - że tak powiem - i zgoda, i pełna chęć wspólnego opracowania.</p>
<p>Staraliśmy się także zmieścić w tym dokumencie, jak mówiłem już na wstępie, bezpośrednich sformułowań zawartych w dokumencie sprzed tygodnia. I dlatego znowuż bardzo bym prosił, aby to co zostało już na piśmie zaprezentowane było w jakimś sensie ramą, poza którą dyskusji już byłoby nie wychodzić, ponieważ w przeciwnym razie będziemy tą dyskusję właściwie toczyć w nieskończoność.</p>
<p>No akurat to o czym mówił pan prof. Mujżel w kwestii podatków, w kwestii wprowadzenia zapisów parametrycznych, no jest wpisane w punkcie „h” dokładnie - uproszczenie parametryzacji, stabilizacji, podatków, zniesiony zostanie podatek od wypłat wynagrodzeń itp. I jest to dokładnie tekst przeniesiony co do słowa i co do kropki z materiału „Solidarności”. Więc, że tak powiem, przyjmijmy go, zwłaszcza że wszystko to co jest przeniesione z tekstu opozycji do tego materiału, ma akcept strony rządowej. To tak traktujmy, to znaczy - traktujemy te zapisy jak gdyby wspólne już w tym momencie.</p>
<p>Natomiast to wszystko co zostało sformułowane, że tak powiem dodatkowo czy obok, no to jest do dyskusji. Chociaż jest rzeczą zrozumiałą, że są pewne ramy tej dyskusji. I ramą w tych pozostałych częściach jest kwestia - po pierwsze realności tego dokumentu oraz kwestia jego skali i zakresu.</p>
<p>Od drugiej sprawy zacznę. Przewodniczący Martyniuk zresztą nie tylko on, życzyłby sobie rachunków, symulacji, wykazuj inwestycji całego szeregu rozwiązań już w charakterze czysto technologicznym. No, ale to by wymagało sporządzenia praktycznie Narodowego Planu Społeczno-Gospodarczego na najbliższą pięciolatkę. I taki plan oczywiście powstanie. Będzie zatwierdzany przez Sejm, a więc niewątpliwie przez nowy Sejm. Przy jego opracowaniu, że tak powiem, będą mogły zabrać głos i uczestniczyć i to z głosem także bardzo autorytatywnym, przedstawiciele wszystkich sił społecznych. Natomiast próba sporządzenia umowy społecznej, która by zawierała te wszystkie elementy - po pierwsze w tak krótkim czasie nie jest to możliwa, a po drugie, po prostu nie odpowiadałyby ta umowa tym kryterium, które przyjęliśmy i z którymi się tutaj zresztą w pełni zgadzamy, żeby była napisana prostym językiem, możliwie syntetycznym, możliwie konkretnym, możliwie lakonicznym. Zresztą ten dokument, który państwo tydzień temu przedłożyli był chwalony właśnie i przez autorów i przez stronę rządową, za właśnie jego taki bardziej przemawiający język, za to, że był to dokument lakoniczny, konkretny. I to wszystko staraliśmy się utrzymać.</p>
<p>Tak że ja osobiście byłbym raczej przeciwny co do tego, aby go nadmiernie rozbudowywać.</p>
<p>Natomiast tak jak również wspominałem warto będzie sporządzić rejestr problemów do podjęcia w dalszych rozmowach, do ich rozwiązywania przede wszystkim w nadchodzących tygodniach, miesiącach a także i latach.</p>
<p>No, tutaj do każdej kwestii podnoszonej można by się ustosunkować, ale nie chcę zabierać czasu. Problem energetyczny. I są podjęte i działania planistyczne, i działania konkretne, zwiększamy jak wiadomo import ropy naftowej, i zamierzamy go zwiększyć w znacznej skali także spłacając częściowo przetworzonymi produktami tej importowanej ropy, toczą się negocjacje na temat znacznie zwiększonych dostaw gazu ziemnego, to wszystko dopiero razem tworzy kompleks planu dalekosiężnego o długim horyzoncie czasowym rozwiązań w kwestii energetycznych i dopiero w tym wielkim planie można mówić o schodzeniu z poziomu wydobycia, o kwestii wolnych sobót, tylko w takim aspekcie można to widzieć, ale tylko ten wycinek planu to jest przecież kilkadziesiąt stron maszynopisu w sensie syntezy, natomiast gdyby dodać do tego te wszystkie jeszcze inne opisy, to już z tego się robi księga i to do umowy trafić nie może.</p>
<p>A więc ramy takie, żeby ta umowa rzeczywiście była umową. Druga sprawa to jej realność, ramy takie żeby ta umowa rzeczywiście była umową - no były już zawierane w roku 1980 pewne takie umowy społeczne, i w Gdańsku, i w Szczecinie, i w Jastrzębiu, i oceniając dzisiaj już z pewnego dystansu historycznego zapisy w tych umowach zawarte, nie wartościując ich w tej chwili, dlaczego tak się stało, jaki to był udział w tym strony rządowej etc. to wszyscy się zgodzimy z tym, że wpisano tam niestety bardzo konkretne i bardzo nierealne zapisy: mieszkanie w 6 lat i szereg innych.</p>
<p>Zapisy, które zapewne można w momencie podpisywania nie było świadomości tego, iż to jest nierealne, my dzisiaj większy mamy poziom tej świadomości i stąd wpisanie całego szeregu kwestii, o których mówił przewodniczący Martyniuk z tak krótkimi terminami i tak konkretnie sformułowanych, może znaleźć się to tylko w planie, a na pewno nie w takim zakresie w umowie, ponieważ ona już w momencie podpisywania mogłaby być podważana jako po prostu nierealna, przecież przy tym stole i poza tym stołem siedzą ludzie, którzy są kompetentni mają dobre rozeznanie rzeczywistości i ja bym osobiście nie był za tym, żeby wpisać tutaj cokolwiek ponadto to co jest realne, a jeśli się okaże, że jakiś termin osiągniemy szybciej, czy jakiś cel zostanie osiągnięty szybciej, niż w tej umowie zapisane to oczywiście będzie to tylko bardzo dobrze. Byłoby natomiast bardzo niedobrze gdybyśmy tu wpisali cokolwiek takiego co osiągnięte w krótkim czasie być nie może.</p>
<p>No i sprawa tej pewnej swoistej - dyscyplinowania poglądów. Dokonaliśmy bardzo szerokiej wymiany absolutnie nieskrępowanej przynajmniej mówię o stronie rządowo-koalicyjnej, wszyscy eksperci, którzy chcieli przemawiać przemawiali i prezentowali swój pogląd, teraz zbliżamy się do pewnego dokumentu, który siłą rzeczy musi być syntezą i musi być pewnym wyborem. No jeżeli są w nim - jeżeli ktoś proponuje zapis, na który nie może być consensusu, to jest taki zapis, jeżeli nie ma charakteru fundamentalnego - po prostu trzeba z niego zrezygnować w imię utrzymania tych zapisów, na które wszyscy zgodzić się mogą.</p>
<p>Dalej - bazą dalszych dyskusji już musi być ten tekst, to znaczy nie ten tekst w sensie jego zawartości, ponieważ każdy fragment może być jeszcze tutaj zakwestionowany, może być proponowana korekta, uzupełnienie, wykreślenie itd. ale już do tego rejestru do tego cośmy się umówili tydzień temu nie dodawajmy rzeczy zupełnie nowych do tej pory nie omawianych, ponieważ inaczej nie zdążymy.</p>
<p>I oczywiście powinien ten materiał zawierać to wszystko co mogą w mieć w trybie consensusu grupy robocze redakcyjne. I wreszcie ostatni element to jest tylko część umowy zawieranej przy Okrągłym Stole, przypominam że pracuję przecież „stół” polityczny i „stół” związkowy, na przykład cała procedura związana ze sporami zbiorowymi i prawem do strajku procedurą strajkową, jest tam omawiane dużo szerzej, są tam dyskutowane kwestie nowelizacji ustawy o związkach zawodowych i niewątpliwie tamta część, to znaczy ten temat nie zniknie z umowy w ogóle, natomiast z całą pewnością tamten „stół” jest bardziej kompetentny, aby bardziej konkretne zapisy i propozycje sformułować.</p>
<p>Dlatego zamarkowaliśmy sprawę tylko bardzo krótko w naszym projekcie. Ale tutaj absolutnie nie - to jest sprawa do dyskusji, jeżeli uznamy, że te zapisy powinny być bardziej konkretne, no to można je wpisać, tyle tylko, że potem ta ostateczna komisja redakcyjna będzie musiała dokonać kompilacji czy wyboru, ponieważ nie ma chyba uzasadnienia, aby znajdowały się one w dwóch różnych miejscach tej generalnej umowy. Proponuję zatem jeżeliby pan profesor zechciałby się zgodzić i uczestnicy dzisiejszych obrad, aby możliwie nasilić, intensyfikować pracę grup roboczych i redakcyjnych, te które jeszcze pracy nie zakończyły. Te które zakończyły pracę czy są blisko, aby po prostu zaproponowały do tego tekstu odpowiednie fragmenty lub załączniki i powstałaby wtedy czwarta licząc kolejno jego wersja, a druga wersja, która już miałaby charakter wspólnego tekstu, i na następnym posiedzeniu moglibyśmy jeżeliby się te działania grup powiodły, no jakąś przytłaczającą większość tych zapisów potwierdzić jako wspólnie uzgodnionych. Mówię większość, ponieważ nie jestem aż takim optymistą, aby mniemać, że jakieś tak jeszcze sprawy do dyskusji nie pozostaną. Ale będziemy starali się, aby ich było możliwie jak najmniej.</p>
<p>Sądzę, że jest po temu tutaj pewna baza. Przy założeniu tych ram, tej dyscypliny i pewnego rodzaju ogólności tego dokumentu oraz przyjęcia zasady, że nie jest to pole na którym każda ze stron siedzących przy tym stole za wszelką cenę będzie próbowała przeforsować swoją redakcję jakieś zapisy, bo czasami jest to niemożliwe, lepiej z takiego zapis albo zrezygnować w ogóle, jeżeli jest niefundamentalny, podkreślam, albo szukać jednak jakiejś ugody metodą po prostu wzajemnych przecież ustępstw.</p>
<p>W ten sposób moglibyśmy może gdzieś do czwartaku, najpóźniej piątku taką kolejną wersję wspólnie - podkreślam w tych wspólnych zespołach sporządzić, proponuję także - jeżeli pan profesor się zgodzi - aby ta redakcja scalająca to była już wspólna, bo tutaj ważą nawet i poszczególne zdania, i jeśliby się to wszystko udało to wtedy w czwartek, czy w piątek ten dokument mógłby być przedłożony uczestnikom następnego posiedzenia, po prostu po to, żeby można go było spokojnie przeczytać i w poniedziałek 13 marca, albo wyrazić dla określonych fragmentów powszechną aprobatę, albo też wskazać jeszcze potrzebę korekty, uzupełnień czy zmian, ale już wyartykułować w odniesieniu do określonego fragment tekstu i zbliżać się w ten sposób ku takiej wersji tego materiału, która będzie mogła być zarekomendowana temu plenarnemu posiedzeniu Okrągłego Stołu jako nasz wkład do umowy społecznej.</p>
<p>Natomiast niezależnie od tego dokumentu proponuję, aby już powstawał rodzaj załącznika albo dokumentu odrębnego, który także będzie przez nas przyjęty, mianowicie rejestr spraw i problemów, które powinny być przedmiotem dalszych dyskusji po zamknięciu obrad Okrągłego Stołu pod auspicjami komisji porozumiewawczej czy w innych uzgodnionych formach organizacyjnych oraz rejestr spraw co do których porozumiemy się, iż powinny być one w określonym horyzoncie czasowym podjęte i rozwiązywane wskazując równocześnie określone kierunki rozwiązywania tych problemów.</p>
<p>Tempo ich rozwiązywania, zakres i skala będzie zależała przede wszystkim od możliwości gospodarczych. I ostatni element już taki niejako komentarza, w dyskusjach nad gospodarką, sprawa ma charakter przede wszystkim hierarchii problematyki. Jaki byśmy nie wzięli na warsztat problem odrębny, czy to będzie inflacja czy uzyskiwanie równowagi rynkowej, czy intensyfikacji eksportu, a więc i importu, lepsze zasilenie gospodarki, lepsze warunki jej oddłużania, to zawsze dojdziemy jako do fundamentu w logicznym rozumowaniu do czegoś co jest bazą i absolutnym warunkiem rozwiązania, któregokolwiek z tych ważnych spraw o charakterze wielkiego, ale jednak szczegółu. To jest kwestia ożywienia gospodarki, nakreślenia koniunktury, zwiększenia produkcji, ponieważ to warunkuje i ograniczanie inflacji, i poprawę podaży, a więc równowagę przy przywracaniu równowagi rynkowej i eksport, i import itd.</p>
<p>Więc jeśli się w tym rozumowaniu zgodzić, to wtedy w hierarchii spraw, które podejmujemy w kolejności musimy na pierwszym miejscu stawiać to co służy ożywieniu gospodarki, nakręceniu koniunktury. Nawet gdyby - to jest mój osobisty pogląd - trzeba było na rzecz tego ożywienia gospodarki z innych równie ważnych, ale nie tak ważnych elementów przejściowo zrezygnować, a gospodarka, która chwyci oddech zacznie być gospodarką silnie, intensywnie i efektywnie pracującą szybko to spłaci, szybko to odda te wyrzeczenia, te ograniczenia, które w imię jej ożywienia zostały wcześniej poniesione. Natomiast, jeżeli będziemy podchodzili do sprawy w ten sposób, że ani kroku do tyłu, pas ani o jedną dziurkę nie zaciągnąć niżej, nie zrezygnować z żadnego ważnego celu, wszystko realizować naraz, to niestety, ten fundament się pokruszy i w efekcie żadnego z tych celów naprawdę szybko i w pełni osiągnąć się nie da.</p>
<p>Ja się osobiście bardzo wypowiadam właśnie za tego rodzaju rozumowaniem. Umówmy się, co służy ożywieniu gospodarki, co służy nakręceniu koniunktury gospodarki polskiej, umówmy się, jakie ewentualne przejściowe, podkreślam, wyrzeczenia i ograniczenia trzeba w tym celu ponieść, po to, by ten efekt wysokowydajnej, rozkręconej, ożywionej gospodarki uzyskać, i wtedy oczywiście wspólnie możemy rozstrzygać, w jakiej kolejności i w jakiej skali, ale z bazy wyższej produkcji, można będzie te wyrzeczenia spłacać i kompensować.</p>
<p>Czy na takie ustalenia byłaby zgoda?</p>
<p><em>Przewodniczący:</em></p>
<p>Panie premierze, ja mam zasadnicze wątpliwości co do tego, czy my możemy pominąć 6 „stolików”, przed których wysłuchaniem jesteśmy?</p>
<p><em>Wicepremier Ireneusz Sekuła:</em></p>
<p>Nie, w żadnym razie. To też powinno być skonsumowane w tym dokumencie.</p>
<p><em>Przewodniczący:</em></p>
<p>Tak, tylko że te „stoliki” nam dzisiaj przedstawią swoje problemy i trzeba być bardzo dużym optymistą, żeby zakładać, że wszystkie te propozycje zaprezentowane przez „stoliki” zostaną natychmiast skonsumowane i będą się nadawały do włączenia do dokumentu całościowego. Więc ja tutaj chciałbym poczynić zastrzeżenia, że to jest kolejna wersja jakiejś literacji, ale z tym również musimy się liczyć, że jeszcze będą w niej istotne zmiany i uzupełnienia. To jest jedno.</p>
<p>Drugie - jeśli chodzi o tryb pracy. Ja sobie wyobrażam, że jesteśmy w tej chwili w stanie zrobić listę propozycji zgodnych i listę rozbieżności. Czy będziemy w stanie w zespołach, w tych poszczególnych grupach roboczych wspólnych stworzyć tekst nadający się do już przyjęcia przez całe gremium, tu mam pewne wątpliwości. Tzn. nie mam nic przeciwko temu, żeby się próbowały te grupy robocze dogadać, ale jeżeli będą natrafiały na mur oporu z drugiej strony, to trzeba będzie po prostu przedstawić dwa dokumenty i na tym „stole” dopiero osiągniemy consensus.</p>
<p><em>Wicepremier Ireneusz Sekuła:</em></p>
<p>Będziemy próbowali go osiągnąć.</p>
<p><em>Przewodniczący:</em></p>
<p>Oczywiście. Bo w niektórych grupach są bardzo nieliczne reprezentowane osoby, nie mogą się czuć kompetentne do zajęcia ostatecznego stanowiska. A cały „stolik” będzie mógł dopiero ustosunkować się w sposób jakiś wyważony.</p>
<p>Więc dlatego proponuję, żebyśmy te grupy uruchomili, żebyśmy dokonali próby ujednolicenia stanowiska. Muszę stwierdzić, że po dzisiejszej próbie te szanse są, w moim przekonaniu, dosyć nikłe. Ale optymizm jest budującą rzeczą, więc dlatego nie należy rezygnować z próby ujednolicenia stanowiska. Z tym, że musimy się liczyć, że będziemy mieli dwa teksty, co do których będziemy mieli różne poglądy i dopiero w następnej literacji będziemy mogli dojść do zbliżenia stanowisk.</p>
<p>Czy teraz zrobimy przerwę, czy...?</p>
<p><em>Wicepremier Ireneusz Sekuła:</em></p>
<p>Jeżeli pan profesor pozwoli? Mnie odpowiada ten tok myślenia, z jedną może... jednym uzupełnieniem, mianowicie byłoby bardzo dobrze, aby powstał i dokument wspólny potwierdzający zgodności. Tyle zgody, ile to będzie możliwe. Przecież, że tak powiem, jest tu pełna równoprawność partnerów i nikt nikogo do niczego ani nie chce, ani nie jest w stanie przecież przymusić.</p>
<p>I protokół rozbieżności. W związku z tym mnie przynajmniej bardzo zależy na tym, aby to wszystko co jest możliwe do zapisania jako tekst wspólny było tak zapisywane. Taką próbę podjęliśmy. Gdyby tak policzyć wiersze, to jak mówię, gdzieś 40 proc. tego dokumentu to są sformułowania już w dniu dzisiejszym wspólne. Tzn. zaproponowane przez stronę opozycyjną i przez rząd przyjęte.</p>
<p><em>Przewodniczący:</em></p>
<p>Przy założeniu, panie premierze, że problem indeksacji został w międzyczasie uzgodniony. Bo przy założeniu, że nie został uzgodniony, to jesteśmy na różnych platformach.</p>
<p><em>Wicepremier Ireneusz Sekuła:</em></p>
<p>W czasie przerwy ustaliliśmy, że koledzy nad problemem indeksacji bardzo intensywnie będą pracowali. Jeżeli się umówią, to nawet jeszcze dzisiaj, a na pewno jutro. To jest kwestia już ustalenia spotkania. Tutaj minister Lewandowski jest do sprawy upoważniony. Co do tego, aby indeksację wprowadzić - także jest zgoda. Natomiast jest kwestia ustalenia sposobów, które przejdą między Scyllą i Charybdą, nie zatracą motywacyjnej roli płacy, będą wpływały moderująco na roszczenia i będą społecznie akceptowalne, czyli nie według zasady, kto ma więcej dostaje więcej, a z wyeksponowanej tej funkcji osłaniającej tych, których szczególnie wzrost cen, kosztów utrzymania dotyka.</p>
<p><em>Przewodniczący:</em></p>
<p>Czyli to będzie lista tekstów wspólnych, które będą consensusem w przypadku uzgodnienia warunków tych podstawowych. To znaczy, tak to w praktyce będzie. Jeżeli nie zdążymy, powiedzmy... dla przykładu, jeżeli grupa indeksacyjna nie dogada się do konkretnego uzgodnienia, no to wszystkie te uzgodnienia, które byśmy uznali za pokrywające się w większości w brzmieniu rządowym i w brzmieniu opozycyjnym, że to będą potencjalne materiały do przyjęcia consensusu w przypadku, jeżeli ten consensus na tematy dla nas bardzo istotne, konkretnie indeksacji, zostaną uzgodnione. Nie będzie to jeszcze protokół do podpisania listy uzgodnień i listy rozbieżności. Więc w tym sensie to bym tak rozumiał.</p>
<p><em>Wicepremier Ireneusz Sekuła:</em></p>
<p>Ja rozumiem, że te wszystkie zapisy, które są powiązane w sposób bezpośredni czy pośredni z indeksacją oczywiście zależą od ustaleń grupy indeksacyjnej. Ale te zapisy, które mają charakter już wspólnego poglądu, a które się ani bezpośrednio, ani pośrednio z indeksacją nie wiążą, nie będą traktowane w jakiś pakietowy sposób, bo szkoda byłoby tego co już jest w tym zakresie uzgodnione.</p>
<p><em>Przewodniczący:</em></p>
<p>Panie premierze, dla nas sprawa stwierdzenia, że będą dokonane zmiany w strukturze gospodarki prowadzące do obniżenia jej chłonności itd. możemy mieć tutaj dokładnie to samo sformułowanie tekstu, ale sprawa dochodzenia do równowagi i sprawa dochodzenia do zmniejszenia inflacji wiąże się z tym, że społeczeństwo nie będzie strajkować. My nie wierzymy w to, żeby społeczeństwo nie było podatne na presję strajków w sytuacji, kiedy nie będzie jakiejś uzgodnionej formuły indeksacyjnej. W tym sensie jesteśmy bardzo pryncypialnie do tego sformułowania indeksacyjnego przywiązani.</p>
<p>Rozumiem, że jest sprawą grupy dokonanie jakiegoś zbliżenia stanowisk i znalezienia formuły, która będzie do przyjęcia dla obu stron. Ale jeżeli tej formuły nie uda się znaleźć, to nie ma warunków do podpisywania.</p>
<p><em>Wicepremier Ireneusz Sekuła:</em></p>
<p>W tym przykładzie zachodzi iunctim oczywiście i to trzeba uznać, naturalnie.</p>
<p><em>Przewodniczący:</em></p>
<p>Dobrze. To żeśmy sprawę wyjaśnili.</p>
<p><em>Wicepremier Ireneusz Sekuła:</em></p>
<p>Czy przerwę zrobimy, czy do obiadu byśmy pociągnęli, do godz. 14? Ja o czternastej muszę wyjść.</p>
<p><em>Przewodniczący W. Trzeciakowski:</em></p>
<p>Do obiadu w takim razie.</p>
<p><em>Wicepremier Ireneusz Sekuła:</em></p>
<p>Wiec kontynuujemy do godz. 14 obrady. Proszę bardzo, przechodzimy zatem do przedstawienia efektów dotychczasowej pracy grup roboczych. Będę wdzięczny za przedstawienie ich w możliwie syntetycznej formie, a więc rejestr ustaleń, główne punkty rozbieżne. Natomiast prosiłbym, aby referenci zechcieli powstrzymać się od jakiegoś bardzo szczegółowego referowania, czy przypominania całej, z pewnością bogatej gamy argumentów i głosów. Natomiast po każdej informacji - proponuję stworzyć możliwość zadania pytań.</p>
<p>Jeżeliby się okazało, że informacja jest zbyt lakoniczna, czy jakiś ważny element powinien być szczegółowiej naświetlony, to wówczas referenci będą mogli na pytania odpowiedzieć, tak żebyśmy mieli taką wiedzę, która jest nam niezbędna. Czy zgoda?</p>
<p>Dobrze. W takim razie grupa rolnicza. Kto referuje? Proszę bardzo.</p>
<p><em>Ob. Stanisław Śliwiński:</em></p>
<p>Szanowni Państwo!</p>
<p>Zespół rolniczy na ostatnim posiedzeniu przyjął stanowisko w sprawie urynkowienia gospodarki żywnościowej, które państwo mają, sądzę, przed sobą.</p>
<p>Nie wdając się w szczegóły - o co tu prosił premier przed chwilą - chcę tylko w krótkich słowach scharakteryzować to stanowisko.</p>
<p>W możliwie krótkim czasie dokonać stopniowego urynkowienia gospodarki żywnościowej, z równoczesnym, czy bezzwłocznym urynkowieniem pozostałych działów gospodarki. Mówię w imieniu rolników, mam do tego prawo.</p>
<p>Analiza zachowań produkcyjnych rolników w aktualnie istniejących systemach wskazuje na to, iż grozi nam w niedługim czasie głębokie załamanie produkcji rolnej. Możliwe są dwa rozwiązania:</p>
<p>Po pierwsze - to co proponujemy urynkowienie, jako zapobiegające tym negatywnym zjawiskom, po drugie - kontynuowanie dotychczasowej polityki tzn. bieżących podwyżek cen skupu na podstawowe artykuły i surowce rolne, ze wszystkimi negatywnymi skutkami tego systemu. Przy obecnym stanie gospodarki to podnoszenie regulacji cen skupu. Nie chcę przesadzać, ale trzeba by to robić raz w kwartał. Jak to się odbije na decyzjach produkcyjnych rolniczych, przecież raz w roku zbieranych, czy kilka razy w roku realizowanych jeżeli chodzi o produkcję zwierzęcą - jest oczywiste.</p>
<p>Pilne stworzenie warunków do trwałego wzrostu produkcji rolniczej jest, naszym zdaniem sądzę i chyba się nie pomylę, mówię to w imieniu zespołu rolnego, jest najwyższej rangi imperatywem obowiązującym wszystkie odpowiedzialne siły polityczne w kraju.</p>
<p>Uważam, że wręcz za wszelką cenę należy zapobiec spadkowi produkcji rolnej. W przeciwnym bowiem razie skutki negatywne takiego stanu będą tej miary, że wszystkie inne kwestie i gospodarcze, i społeczno-polityczne zejdą na dalszy plan.</p>
<p>Doświadczenia Polski wyraźnie to potwierdzają. I praktycznie rzecz biorąc, i po dzisiejszej dyskusji, której się tu z uwagą przysłuchiwałem, urynkowienie gospodarki żywnościowej jest praktycznie, jednym racjonalnym aktualnie wyjściem dającym gwarancje zahamowania, a następnie wzrostu produkcji rolniczej.</p>
<p>Z rozmów i informacji jakie posiadamy, ja osobiście, ja chcę zauważyć aktualnie w kraju odbywają się zebrania sprawozdawczo-wyborcze mojej partii tzn. ZSL, otwarte bardzo często, rolnicze. Ta propozycja wszędzie jest popierana we wszystkich sektorach. Oczywiście z odpowiednimi ubezpieczeniami, które w tym stanowisku proponujemy.</p>
<p>Integralną częścią tego stanowiska w sprawie urynkowienia jest przygotowane na jutrzejsze posiedzenie m.in. stanowisko w sprawie demonopolizacji gospodarki żywnościowej, a także restrukturyzacji gospodarki na rzecz gospodarki żywnościowej.</p>
<p>Jutro mamy posiedzenie kolejne „stołu” rolniczego, na którym zaprezentowane zostaną poprzez powołane poprzednio grupy redakcyjne stanowiska w następujących kwestiach: - jak powiedziałem - demonopolizacji gospodarki żywnościowej, restrukturyzacji gospodarki na rzecz gospodarki żywnościowej zasad finansowania i kredytowania gospodarki żywnościowej, infrastruktury i gospodarki ziemią, warunków socjalnych pracy i życia na wsi, samorządów na wsi.</p>
<p>Sądząc z dotychczasowej dyskusji w tym zespole rolnym, ja mówię o merytorycznej dyskusji i atmosferze tam panującej, nie popadając w nadmierny optymizm, wydaje mi się, że w tych przygotowanych 6 dokumentach, powinniśmy przynajmniej w<em> </em>większości przyjąć jutro wspólne stanowisko.</p>
<p>Jest - i na koniec nie przeciągając - rolnicy, wszyscy rolnicy oczekują szybkich decyzji, ponieważ decyzje produkcyjne jeszcze się podejmuje. Wiosna przed nami. I w paru kwestiach produkcji roślinnej można jeszcze zrobić to lub co innego, efekty będą widocznie po żniwach. W trakcie wegetacji nic się już tutaj w produkcji rolniczej nie uda nam zmienić. Dlatego ogromna prośba, byśmy możliwie szybko podjęli stosowne decyzje, które by unaoczniły rolnikom, że mogą liczyć na takie warunki, z których i oni i kraj korzyści wyciągną.</p>
<p>Ja pomijam zupełnie kwestię celowo zresztą, to nie jest przedmiotem naszych obrad w tym zespole, jak zrekompensować skutki i następstwa tej operacji. Sądzę, że państwo tutaj i gdzie indziej wypowiadają się na ten temat. Natomiast cały czas chciałbym tylko zwrócić uwagą na to, iż w rolnictwie podzielić można to co urośnie, co się uchowa w chlewni czy w oborze.</p>
<p>Jeżeli nie będzie produkcji rolniczej, wszystkie inne dyskusje - jak powiadam - schodzą na plan dalszy.</p>
<p>Dziękuję bardzo.</p>
<p><em>Przewodniczący:</em></p>
<p>Dziękuję panu Stanisławowi Śliwińskiemu.</p>
<p>Czy tą wypowiedź ktoś chciałby uzupełnić? Proszę bardzo pan prof. Stelmachowski. Proszę uprzejmie.</p>
<p><em>Prof. A. Stelmachowski:</em></p>
<p>Jako współprzewodniczący chciałbym dodać tylko następujące uwagi.</p>
<p>Mianowicie - prosiłbym zwrócić uwagę na ten dokument i jego część punkt rzymskie II, z którego wynika, że nie przesądza się ani skali, ani kierunków skutków wyrównywania skutków w stosunku do konsumentów. Przeciwnie jest tutaj wyrażony pogląd, że nie wydaje się możliwe jednorazowe zniesienie dotacji do produktów żywnościowych.</p>
<p>O co chodzi? Proszę państwa, chciałbym zwrócić uwagę na jedną rzecz, że bez jakiegoś przełomu w zakresie skupu żywca grozi nam katastrofa w drugiej połowie roku. Mianowicie w pierwszych miesiącach notuje się wzrost skupu żywca około 130 proc. w stosunku do zeszłego roku. Ale dlaczego? Bo się wyprzedaje stado podstawowe. No, jeżeli ta tendencja będzie nadal przy jednoczesnym ruchu cen na prosięta wskazujące na odchodzenie od chowu trzody chlewnej, no będziemy mieli do czynienia z potężnym załamaniem.</p>
<p>Teraz - ja chciałbym bardzo prosić o wybaczenie pana ministra Lewandowskiego, ale będzie mi po prostu łatwiej w przedstawieniu jednego zagadnienia. Dlaczego proszę tu o wybaczenie?</p>
<p>Leży przede mną informacja w sprawie przewidywanej skali podwyżek cen detalicznych mięsa i przetworów opracowana przez ministerstwo. No, nie było nam udostępnione oficjalnie. A że do mnie dotarło nieoficjalnie, mój Boże. Ale czasem łatwiej jest na podstawie takiego dokumentu powiedzieć o co chodzi.</p>
<p>Mianowicie - z dokumentu tego wynikałoby, że podwyżka cen żywca jest przewidywana w skali 20 proc. Gdyby były zniesione dotacje do pasz skala podwyżek wynosiłaby 30 proc. Natomiast łączny wzrost cen mięsa i jego przetworów już w pierwszych tygodniach kwietnia wyniósłby 169 proc., no 170 proc.</p>
<p>Ku czemu zmierzam? Jest tu ogromna dysproporcja między przewidywanym wzrostem cen skupu żywca a cen mięsa w stosunku do konsumentów.</p>
<p>Dlaczego to tak jest, bo chodzi o to, że dotacje przede wszystkim są w tej chwili ulokowane na szczeblu przetwórstwa rolnego. I odejście od dotacji tu spowodowałoby takie ogromne skutki, nie na odcinku urynkowienia, nie na odcinku skupu.</p>
<p>Chciałbym przy okazji powiedzieć, że uważam, że 20 proc. podwyżka cen żywca nie zahamuje tendencji spadkowych. Musiałoby to być co najmniej rzędu 50 proc. A rzecz wynika z bardzo prostej rzeczy - z wykupu ziemniaków w ubiegłym roku zwłaszcza we wschodniej części kraju przez, na rzecz organizacji handlowych Związku Radzieckiego, które to organizacje płaciły znacznie wyższą cenę za ziemniaki niż płacono w kraju. Musiało to spowodować zupełne zachwianie kalkulacji opłacalności produkcji żywca. Konsekwencje trzeba teraz będzie ponieść i teraz powstaje wielkie pytanie, czy urynkowienie rolnictwa musi iść w parze i urynkowieniem równoległych i natychmiastowym całego kompleksu żywnościowego. Moim zdaniem tego iunctim nie ma i to należy wziąć pod, żeby nie doprowadzić do rewolty społecznej, i dlatego apel tu o rozwagę w tym punkcie. To jest to co chciałem tu powiedzieć tytułem wyjaśnienia. Przy czym jak powiadam na naszym „stoliku” był tutaj consensus co do potrzeby urynkowienia gospodarki żywnościowej, natomiast jest problem kompensat, dlatego taż ważny jest problem indeksacji i ważne jest zagadnienie tempa w jakim to się by miało odbywać.</p>
<p>Dziękuję.</p>
<p><em>Przewodniczący:</em></p>
<p>Dziękuję profesorowi Stelmachowskiemu.</p>
<p>Proszę bardzo teraz o zadawanie pytań. Bardzo proszę prof. Leopold.</p>
<p><em>Prof. Antoni Leopold:</em></p>
<p>Ja nie tyle pytanie co może uzupełnienie tego co panowie powiedzieli przede mną na temat rynku rolnego.</p>
<p>Więc urynkowienie rynku rolnego to brzydko brzmi, ale tu chodzi o to, a nie urynkowienie gospodarki żywnościowej w jednym rzucie. To jest chyba niemożliwe. Ze względu na stopień destrukcji, o którym tutaj wspominamy w tym dokumencie. Stopień destrukcji powiązań pomiędzy podmiotami uczestniczącym w tym rynku.</p>
<p>I teraz to są zmiany systemowe, a te wszystkie zmiany doraźne, cen itd. pomijam tę sprawę, dlatego że wcale nie jest pewne, czy zmiany cen w tej chwili wywołają produkcję, jeżeli ona jest uzależniona od zasobów rzeczowych. Ale wracam do tego co było tutaj u nas na „stole” rolniczym uzgodnione.</p>
<p>Mianowicie uwarunkowania są takie, że żeby można mówić o demonopolizacji rynku rolnego, to trzeba - o urynkowieniu tego rynku rolnego trzeba mówić o demonopolizacji przede wszystkim w sferze zaopatrzenia, tu nie można tego tak łatwo przejść nad tym jak premier Olesiak powiedział, że to ma być wolna cena, która gwarantuje dochodowość tych, czy rentowność tych przedsiębiorstw, które produkują te środki produkcji, bo większość z nich te największe są monopolami, albo oligopolami, jak w zakresie nawozów mineralnych.</p>
<p>I dlatego przywiązujemy ogromną wagę do całego procesu demonopolizacji, przy tym rozumiemy to jakby w dwóch warstwach przede wszystkim demonopolizacji struktur, które powstały w przeszłości i działania stałego, działania antymonopolowego, przeciwdziałania praktykom monopolowym w trakcie działania.</p>
<p>Ta sprawa wymaga działań określonych również w sferze właśnie demonopolizacji struktur mianowicie to są struktury w przemyśle państwowym i one wymagają pogłębienia dyskusji i rozwiązań w sferze własności, zmian własnościowych w tej sferze, i to są struktury w sferze spółdzielczości, która jest zetatyzowana wieloszczeblowo, zorganizowana pionowo, uzależniona w pionowych strukturach, które nie pozwalają na samodzielność spółdzielni.</p>
<p>Więc to są dwie rzeczy, które muszą być rozwiązane rozmaitymi oczywiście środkami. Na to odpowiedni dokument będący załącznikiem do tego dokumentu, który leży przed państwem jest przygotowany.</p>
<p>Teraz sytuacja jest tego rodzaju, że urynkowienie sfery żywności to wymaga określonych zabezpieczeń skutków w sferze dochodowej i rozmiar manewru, który by musiał być dokonany, gdyby to poszło według zapowiedzi, którą czytaliśmy w prasie, byłby taki, który oczywiście przekracza wszelkie sensowne rozwiązania.</p>
<p>Przy czym wydaje się, że nie jest możliwe załatwienie tego jednym manewrem ani w jeden sposób. Więc zarówno konieczne jest utrzymanie dotacji i łagodne przechodzenie na zmiany cen żywności, podnoszeniu cen żywności to znaczy wiązania cen żywności z cenami skupu produktów rolniczych, jak i odchodzenie od reglamentacji przede wszystkim znalezienie takich sposobów, którymi moglibyśmy odejść od reglamentacji w sferze obrotu produktami rolniczymi i produktami żywnościowymi. Tutaj mam szczególnie na myśli mięso. Ale są jeszcze takie segmenty, które innych wymagać będą rozwiązań, jak na przykład mleko. Przecież to są rynki te segmenty są wzajemnie organicznie związane i nie można rozwiązań na jednym rynku oderwać, na tym segmencie oderwać od innych. Takim najtrudniejszym jest mleko, w których dotacje przekraczają 3-krotnie wartość sprzedaży tego mleka. Jak do tego podejść, nie sądzimy, żebyśmy mogli to załatwiać tutaj przy tym „stole”, sądzę, że cały ten problem powinien być przedmiotem roboczych i konsultacji, przygotowania rozwiązań, właśnie stosowania rachunku symulacyjnego, ale nie możemy tego zapisać, nie możemy tego od razu zaproponować, że to będzie jutro albo pojutrze, tego rynku nie zadekretujemy, ale musimy go wytworzyć. I z tego względu opatrzyliśmy tak wieloma zastrzeżeniami możliwość wprowadzenia również rynku rolnego, dlatego że on jest uzależniony od tego, tempo tego urynkowienia jest uzależnione od tego ile przeniesiemy w sferę gospodarki, w sferę rynku żywnościowego i dochodów ludności.</p>
<p>To jest wszystko.</p>
<p><em>Przewodniczący:</em></p>
<p>Dziękuję prof. Leopoldowi, za interesującą wypowiedź.</p>
<p>Proszę bardzo czy byłyby pytania?</p>
<p><em>Dr Święcicki:</em></p>
<p>Mnie w tym ciekawym bardzo dokumencie, który tutaj omawiamy brakuje kilku bardzo ważnych jak mi się wydaje spraw. Pierwsza kwestia to jest urynkowienia również sfery zakupu środków produkcji przez rolników, a więc żeby rolnik, żeby środki produkcji nabywane przez rolników były nabywane po cenach równowagi.</p>
<p>Jest tutaj punkt 5, bardzo słuszny, żeby nałożyć maksymalne limity cenowe na przedsiębiorstwa monopolistyczne dostarczające rolnictwu środki produkcji, na przykład „Ursus” czy coś takiego. Ale jednocześnie nie można mówić o urynkowieniu rolnictwa jeśli środki produkcji dla rolnictwa będą reglamentowane, przydzielane na najrozmaitszych dziwnych zasadach, jeśli będzie się czytać bez przerwy reportaże w prasie i słuchać audycji radiowych i telewizyjnych, jaką gehenną jest dla rolnika jeżdżenie ileś razy w ciągu roku po to, żeby kupić jakąś maszynę czy część zamienną, czy coś innego. Szczególnie brak cen równowagi na środki produkcji nabywane przez rolników uderza w rolników bardziej efektywnych, lepiej pracujących, tych którzy mają bardziej rozwinięty warsztat pracy. I dla nich ta niepewność zakupu jest znacznie bardziej dotkliwa, dla ich produkcji, dla ich efektów produkcyjnych i oni będą hamować swój rozwój.</p>
<p>Natomiast powstaje kwestia oporu, powiedziałbym, społecznego wsi i że te ceny będą znowu jeszcze wyższe na środki produkcji, niż one są obecnie. Nawet, jeśli się... Dlatego, że powstanie pewna różnica między ceną dla producenta środków produkcji, dla „Ursusa”, która już dla niego powinna być wystarczająca, żeby zaspokoić jego potrzeby rozwojowe, płacowe itd., a ceną równowagi na traktory wśród rolników, sprzedawanych dla rolników.</p>
<p>Otóż ja proponuję, żeby tę ewentualną różnicę zostawiać wsi i rolnictwu. Czy na zakup np. dewiz na przetargach i import tych pasz wysokobiałkowych, czy na rozwój infrastruktury rolnej, czy nawet na jakieś cele socjalne. Niech ta różnica, którą rolnicy będą płacić, niech ona zostaje dla dyspozycji wsi i rolnictwa. Jednakże bezwzględnie uważam, że środki produkcji nabywane przez rolników muszą być im sprzedawane po cenach równowagi, bez względu nawet, jak wysoka byłaby ta cena. I proponuję, żeby taki zapis jednak rozszerzyć.</p>
<p>Druga sprawa istotna - otóż jeśli urynkowienie rolnictwa ma przyczynić się do poprawy efektywności gospodarki, to ono nie może prowadzić do zwiększenia skali dotacji dla gospodarki żywnościowej i tych rekompensat. Otóż ja proponuję, żeby nasz „stół”, jako stół ekonomiczny, ogólnoekonomiczny, odpowiedzialny za inflację, odpowiedzialny za równowagę przyjął jak gdyby dodatkowy zapis w sprawie rolnictwa, że urynkowienie rolnictwa nie może prowadzić do tego, aby łączna kwota dotacji zostających w rolnictwie i rekompensat zwiększała się. Tu musi być jakaś górna granica nałożona, taka jaka jest obecnie, czy w jakiejś relacji do czegoś innego. Bo dlatego, że można sobie wyobrazić takie urynkowienie rolnictwa, które spowoduje jeszcze większe wypłaty z budżetu w postaci, nie wiem cen gwarantowanych, jakichś innych rzeczy i jeszcze większe rekompensaty. A więc w sumie deficyt budżetowy się znacznie pogłębi i zamiast wzrostu efektywności i poprawy, uzyskania tych efektów rynkowych, uzyskamy wręcz odwrotne skutki.</p>
<p>Dlatego takie ogólne ograniczenie nasz „stół” ekonomiczny powinien na całą tę reformę, uważam, jakieś tutaj nałożyć.</p>
<p>I wreszcie zapis, który jest... może tak zostać w tej chwili, chociaż jest dosyć niejasne - ten zapis pkt. 4 w części pierwszej - mianowicie ustalanie cen gwarantowanych minimalnych dla rolników ze związkami zawodowymi. Otóż ja nie wiem, czy tu nie trzeba by jednak też postawić jakiejś górnej i dolnej granicy, np. że ceny gwarantowane minimalne muszą co najmniej zwracać rolnikom koszt środków obrotowych na przeciętnym poziomie krajowym. Czy coś takiego, żeby tu była jakaś dla nich gwarancja, ale nie żeby to był przedmiot zupełnie luźnych negocjacji. Bo wtedy znów nie wiadomo, na jakim to się poziomie ustali. Można sobie wyobrazić, że to się ustali na takim poziomie, że w ogóle urynkowienia nie będzie. Że to będą nowe ceny skupu, tylko minimalne. Zamiast nazwy cena skupu to się zmieni teraz na cenę minimalną gwarantowaną i zostanie właściwie to samo.</p>
<p>Ja tutaj na to nie naciskam specjalnie, bo to jest może kwestia do rozważenia. Ale ten zapis jest zbyt taki luźny. Dziękuję bardzo.</p>
<p><em>Przewodniczący:</em></p>
<p>Dziękuję bardzo. Kto chciałby jeszcze zabrać głos?</p>
<p>Premier Olesiak - proszę bardzo.</p>
<p><em>Wicepremier Kazimierz Olesiak:</em></p>
<p>Przepraszam, że ja drugi raz, ale ja bardzo krótko już postaram się, na tle wypowiedzi przede wszystkim pana dr. Bugaja.</p>
<p>Otóż ani ja, ani rząd, a zwłaszcza ja jestem człowiekiem bardzo ugodowym, nie chcielibyśmy uchodzić za takich, co to chcą zrobić awanturę w Polsce. Natomiast jest sytuacja taka, jak tutaj przed chwilą była przedstawiana w rolnictwie i trzeba to po prostu robić. Te publikacje, które były przedstawiane, były przedstawiane, co by było, gdybyśmy za jednym zamachem zrobili wszystko, jakie by były skutki.</p>
<p>Oczywiście jesteśmy również za tym, żeby to robić stopniowo. Ale przynajmniej stopniowo w takim względzie, że po stronie cen skupu ustalić ceny minimalne i z poprawkami nawet, jakie tu proponuje dr Święcicki, i ceny wolne, ponieważ w tej chwili jest taka sytuacja. Pan prof. doc. Leopold mówi, że monopole trzeba rozbijać. Tak jest. Tylko że „Ursusa” nie rozbijemy za nic na świecie. I „Ursusowi” trzeba puścić te ceny wolne jak najszybciej na te ciągniki i wtedy będzie ruch, bo tak to po prostu i po jednej, i po drugiej stronie jest zastój. Natomiast z innymi monopolami oczywiście będziemy, trzeba to robić, ale monopole będziemy likwidować, jak będą powstawać drugie jakieś zakłady, bo samych monopoli my nie rozwalimy.</p>
<p>Więc to jest pierwsza sprawa. Nikt tu nie chce robić awanturnictwa. Mamy wszystkie propozycje, przygotowujemy. Ja bym miał propozycję taką, panowie przewodniczący, żeby może ze strony opozycyjnej, jeśli ktoś chce, żeby się włączył również w przygotowywanie tych propozycji, które przygotowuje w tej chwili cały zespół z kilku resortów. Proszę bardzo.</p>
<p>Jeśli chodzi o mleko, to nie przewidujemy w ogóle, żeby zejść w ogóle z dotacji od razu, tylko przewidujemy w pierwszym rzucie, żeby 50 proc. dotacji zostawimy do mleka, tak samo dla odżywek dziecięcych, dla chleba jakiegoś takiego podstawowego itd., itd. Czyli można tu przygotować kilka wersji, proszę bardzo. I stopniowo je wdrażać.</p>
<p>Natomiast ja rozumiem, że nikt tutaj przy tym stole nie stwierdzi, ani nie będzie innego zdania, jeżeli powiem, że narosły od lat fatalny system dotacji do przetwórstwa i do nas, do konsumenta, jest systemem, który już, niestety, nie wytrzyma próby czasu. I myśmy zaczęli to przecież od stycznia robić tą demonopolizację i stopniowo wchodzić w rynek wolny. I teraz przecież nikt chyba również przy tym stole nie powie, że proszę bardzo, wracamy z powrotem do systemu takiego, że sztywne ceny urzędowe z jednej strony, sztywne struktury i sztywne z trzeciej, i będziemy się nadal z tym... nie wiadomo co robić.</p>
<p>Więc tu chyba takiego poglądu przy tym stole nie ma. Natomiast jest kwestia tylko do uzgodnienia w moim przekonaniu, jak to z tym iść daleko, jak iść, żeby konsumenci tutaj nie odczuli tego zbyt drastycznie. I nie chcemy tego robić przecież na siłę. Bo na przykład przy tych naszych wyliczeniach, którymi dysponujemy, z tych wyliczeń wynika, że gdybyśmy poszli na całość z utrzymaniem tych dotacji, w tym połowy dotacji do mleka i przetworów itd. - co mówiłem poprzednio - no to mniej więcej trzeba by było, żeby wyrównać odpowiednio na wejściu - ja nie mówię dalej, bo dalej to jest sprawa indeksacji itd. nie wchodzę w te szczegóły, ale żeby na wejściu każdemu z konsumentów odpowiednio wyrównać, to trzeba by było jeszcze do tych dotacji, do tej kwoty dotacji, którą się daje w tej chwili do artykułów spożywczych, do przetwórstwa, jeszcze dopłacić mniej więcej około 600 mld zł. A te dotacje wynoszą 2,2 biliona. Czyli łącznie by to było gdzieś kwota około 2,8 do 3 bilionów złotych, która to kwota musiałaby iść do kieszeni konsumenta, żeby odpowiednio wyrównać. I to wychodzi gdzieś na głowę mieszkańca, nie pracownika, 8 tys. Gdyby przez trzy pomnożyć, to pracownika - 24 tys. Na wejściu. I takie są wyliczenia.</p>
<p>Ale mówię, przy takim generalnym podejściu. Natomiast jest sprawa etapowania, np. polegająca na tym, że jak praktyka wykazuje, to w sklepach jest handel i na kartki, i jest handel pozakartkowy w jednym sklepie. O czym przedtem mówiono nam, że to nie jest możliwe. A w wielu przypadkach, nawet w Warszawie jest to już możliwe.</p>
<p>Czyli można nawet pójść tak - proszę bardzo, utrzymujemy te kartki, trzymamy je dokąd chcemy i zdajemy je stopniowo. Kto chce to zdaje, kto nie chce - nie zdaje. Utrzymujemy ceny takie, a nie inne. Czyli jest tutaj i od tej strony jakieś wyjście, stopniowego wchodzenia, a nie od razu na siłę.</p>
<p>Natomiast chcę podkreślić jeszcze raz, że sprawą zasadniczą jest urynkowienie - to co powiedział prof. Leopold - urynkowienie rynku rolnego. Tzn. może nie tyle całej gospodarki żywnościowej. Sprawą bardzo pilną jest wprowadzenie wolnych cen skupu, bo w przeciwnym wypadku my będziemy lecieć w dół z produkcją.</p>
<p>I jeszcze jedna tylko uwaga, do tego co powiedział prof. Stelmachowski, że ten wykup ziemniaków nam narobił takiego bigosu. Otóż ja chcę powiedzieć, że to jest bardzo różnie w Polsce. I są województwa wysokotowarowe, w których to województwach nadal pogłowie trzody jeszcze jest - dlatego tu mówiłem, że jest jeszcze szansa, żeby utrzymać to pogłowie - bardzo wysokie i produkcja jest i chęć do produkcji jest. I to są te wysokotowarowe. Natomiast we wschodnich - profesor ma rację - we wschodnich województwach tam gdzie się wiąże ziemniak głównie jako pasza podstawowa dla trzody, bo w tych innych to już się tak nie robi, po prostu jest inna technologia tuczu, to tu rzeczywiście jest gorzej. Z tym, że generalnie chcę powiedzieć, że my wyprodukowaliśmy w ubiegłym roku 35 mln ton ziemniaków w Polsce. Natomiast łącznie sprzedaliśmy nie tylko do Związku Radzieckiego, nie więcej, jak w tej chwili mówię w zaokrągleniu - nie więcej jak 500 tys. ton, czyli to jest, to nie jest aż taka wielka sprawa, która by ważyła na tym.</p>
<p>Natomiast w niektórych rejonach, zwłaszcza we wschodnich rejonach. Czyli jest jeszcze szansa i ja bym proponował - jeśli można nakłonić, no bardzo proszę pana dra Bugaja, żeby się włączył do nas i żeby nie tylko mówił, że my chcemy awanturować się tylko, żeby powiedział - jak lepiej zrobić, żeby to wchodziło stopniowo, a nie powodowało jakichś wielkich zadrażnień. Natomiast propozycje - jak można to rozwiązać lepiej, czy jak można to tak rozwiązać, żeby stopniowo wchodzić nie naruszając tutaj ani nie drażniąc ludzi, bo przecież o to nam wszystkim chodzi.</p>
<p>Czyli ja rozumiem, że propozycja urynkowienia jest, powinna być przyjęta jako propozycja, natomiast propozycja jako stopniowe urynkowienie gospodarki żywnościowej i stopniowe wchodzenie. I tutaj można już dopracować szczegóły, ale nie w tym gronie, ale w węższym chyba znacznie. I się dogadać. Natomiast nie można już cofać się, wycofywać z tego cośmy rozpoczęli.</p>
<p>I przecież takie głosy tu były poprzednio i prof. Beksiaka i innych.</p>
<p><em>Przewodniczący:</em></p>
<p>Dziękuję bardzo. Proszę uprzejmie - pan dr Bugaj.</p>
<p><em>Dr Bugaj:</em></p>
<p>Ja chciałbym zadać pytanie nie pierwszy raz, chcę zadać to pytanie panu ministrowi Olesiakowi. Mianowicie - czy rząd widzi możliwość przygotowania projektu rozsądnego, a więc takiego, który zachowywałby ogromną powiedziałbym przytłaczającą większość dotacji w postaci przedmiotowych dotacji do produktów rolnych i w oparciu o to założenie budować program urynkowienia?</p>
<p>Pan premier Olesiak odpowiadał nam dzisiaj bardzo obszernie. Ale w tej sprawie pozostaje znowu zasadnicza niejasność.</p>
<p><em>Min. Olesiak:</em></p>
<p>Ja nie wiem czy obszernie odpowiadałem. Chyba za dużo czasu nie zająłem. Ale odpowiadam, że rząd właśnie pracuje nad taką koncepcją. I pracujemy nad taką koncepcją, żeby w pierwszej wersji, jeżeli chodzi o środki produkcji pozostawić albo w całości, albo w części dotacje na przykład do nawozów i do pasz. A resztę dotacji w pierwszym rzucie zlikwidować. Do wszystkich pozostałych środków produkcji - czyli środki ochrony roślin, maszyny, ciągniki itd.</p>
<p>W drugim żucie byśmy likwidowali w całości również te dotacje pozostałe do środków produkcji. Dlaczego już nie będę się wyszczególniał.</p>
<p>Czyli nad taką koncepcją właśnie pracujemy - z jednej i z drugiej strony, panie doktorze. I proszę bardzo, jak pan ma ochotę niech pan się włączy do nas, będziemy wspólnie robić.</p>
<p><em>Przewodniczący:</em></p>
<p>Ale jak rozumiem dr Bugaj pytał także o sferę dotacji przedmiotowych A więc one w roku 1989 już takimi są. To znaczy odeszliśmy od zasady, że wyrównywano dotacją koszt produkcji mleka tzn. im mleczarnia miała wyższe koszty, tym otrzymywała większą dotację. A więc, że tak powiem, nakręcało to całą tą spiralę opłacalnych z punktu widzenia mikroskali kosztów. Więc dotacje są już w tej chwili kierowane przedmiotowo.</p>
<p>Natomiast sprawą skali, kalendarza, że tak powiem adresowania, jak tutaj koledzy mówili, gdzie powinien być ten adres - tu interesujące propozycje dra Święcickiego. Jeśliby przyjąć, że producent ciągników na przykład powinien mieć jako monopolista cenę zapułapowaną, oczywiście ustanowioną na takim poziomie, aby zapewnić mu, że tak powiem godziwy zysk i możliwości rozwoju, to skoro po tej cenie nie mamy równowagi, należy rozważyć kwestię przetargów, przetargów zamkniętych, żeby to nie była forma spekulacyjna, adresowanych do określonej społeczności rolniczej, określonej wsi. I te środki, które w wyniku przetargu zostawałyby nadpłacone nad tą cenę nad ten pułap cenowy, można by te środki rzeczywiście pozostawiać tej społeczności, na - że tak powiem - inwestycje rolne, na infrastrukturę, na wodociągi i na różne inne, że tak powiem wspólne przedsięwzięcia, ponieważ nie ma żadnego uzasadnienia, ażeby tę nadwyżkę przechwytywał producent czy też w przypadku - jeżeli byśmy się do rynku zbliżali, aby przechwytywał ją budżet państwa.</p>
<p>A więc te wszystkie sprawy, te propozycje są jak najbardziej do rozważenia, do przedyskutowania. I jeżeli by do takiej dyskusji, że tak powiem, zechcieli się włączyć inni eksperci, to tylko na tym ten poziom merytoryczny tych rozwiązań by zyskał.</p>
<p>Proszę bardzo - pan prof. Józefiak.</p>
<p><em>Prof. Józefiak:</em></p>
<p>Ja mam pytanie do pana premiera Olesiaka także. Czy pan premier uważa, że to uwolnienie cen, zwłaszcza środków produkcji - czy ono wywoła efekt podażowy po stronie środków produkcji? To znaczy tak, że ceny rosną, uwalniamy je. I teraz producenci tych środków produkcji, dostawcy tych środków ochrony roślin, różnych maszyn, urządzeń - reagują tak, iż w rezultacie rolnictwo jest lepiej zasilane, lepiej co do ilości, lepiej co do struktury. Czyli że mamy rynkowe takie sprzężenie zwrotne. Czy też - nie ma podstaw żeby sądzić, że z uwolnienia cen taki efekt podażowy w dziedzinie środków produkcji wyniknie i że właściwie będziemy tylko - chodzi o to, żeby nowe ceny pokrywały koszty, które jak powstają to wiemy skądinąd. Powstają jako wynik tych presji płacowych.</p>
<p>I jakie jest zdanie pana premiera na ten temat?</p>
<p><em>Premier Olesiak:</em></p>
<p>Ja chciałbym tutaj się ustosunkować do tej sprawy w ten sposób. Otóż uważam, że mamy wyraźnie dwie sprawy do rozwiązania: pierwsza - to jest co zrobić już dziś, jutro, w tym roku, żebyśmy nie doprowadzili do spadku produkcji rolnej, co jest realnym niebezpieczeństwem.</p>
<p>I tutaj odpowiedź jest jednak. Trzeba podnosić ceny skupu w tej sytuacji jaka jest.</p>
<p>Teraz - jeżeli nie ruszymy cen żywności, to cały wzrost cen skupu musi pójść na powiększenie dotacji. Ja już nie mówię gdzie ta dotacja idzie. Bo cudów nie ma.</p>
<p>Teraz jednocześnie odpowiadam prof. Józefiakowi.</p>
<p>Otóż nie przypadkowo tak niski potencjał przemysłu pracuje na potrzeby rolnictwa. Dlatego, że tam zyskowność w tej produkcji zawsze była najniższa. I w tej chwili też jest najniższa. A więc ja mogę odpowiedzieć, że jeżeli nie poprawimy rentowności tego przemysłu, to przy samodzielności przedsiębiorstw nie ma innego sposobu jak zachęcenie ich do produkcji. Oczywiście korzystamy jeszcze z innych zachęt, że jak on produkuje na potrzeby rolnictwa to ma ulgi kredytowe, to ma ulgi powiedzmy - podatkowe. Ale te ulgi nie działają, aż tak mocno. Po prostu zakładamy, że jeżeli nie będzie tego ssania i z tej strony, to tego ruchu naprzód nie będzie.</p>
<p>Następna sprawa - ja oczywiście, bo na przykład problem wyszedł klasycznie. Myśmy wszystko chcieli zrobić, żeby szybko zwiększyć produkcję środków ochrony roślin. Dlatego, że w tej chwili nawet dalsze zwiększanie produkcji nawozów, czy stosowanie nawozów bez rozwiązania dużej podaży środków ochrony roślin nie da przyrostu plonów. A przecież to jest sensem nawożenia.</p>
<p>Otóż okazało się, że produkcja środków ochrony roślin to jest produkcja sensu stricte trucizn. Na całym świecie robi się to pod warunkiem, że się na tym więcej zarobi, o wiele więcej zarobi. To już nie jest sprawa pokrycia kosztów, a sprawa zachęty i dla pracowników, którym trzeba więcej płacić i dla przedsiębiorstw, żeby się w ogóle w to pakować.</p>
<p>I tutaj też musimy to powiedzieć. Zresztą oczywiście, ja to proponowałem, że i tak po urynkowieniu tej gospodarki rolnej, czy rynku rolnego musimy odpowiedzieć w jakiś sposób - państwo będzie subwencjonowało rolnictwo, tak jak na całym świecie się przecież rolnictwu subwencjonuje, bo ono sobie nie poradzi samo. A produkcja żywności jest tak ważna.</p>
<p>Otóż proponuję, żeby te subwencje do rolnictwa na przykład absolutnie powinny pójść na dopłatę do nawozów azotowych. Tak długo, póki będzie nam zależało na tym, żeby zwiększać nawożenie, bo to daje przyrost plonów, to powinniśmy to robić jednak utrzymując na niskich, na możliwie niskim poziomie produkcję cen nawozów, które jak pan profesor słusznie zauważył, produkowane są w oligopolu, jakim jest ten zespół fabryk nawozowych. I tak zawsze będzie. Nie widzę, żeby tam prywatni producenci zaczęli robić nawozy azotowe czy fosforowe, to nam nie grozi.</p>
<p>I tutaj nie ma problemu. Jeżeli my w tej dotacji, którą państwo będzie traktowało jako subwencjonowanie rolnictwa tym kanałem, zapewnimy opłacalność i zapewnimy rozwój fabryk produkcji, fabryk nawozów sztucznych, to jest wszystko w porządku.</p>
<p>I tutaj będziemy - jak gdyby - stymulować zwiększenie nawożenia tak długo, póki to będzie opłacalne. To samo może dotyczyć na przykład wybranych maszyn, tylko ja w tej chwili muszę mieć odpowiedź, my dzięki Bogu mamy jedno z większych w Europie fabryk traktorów i to niezłych traktorów, ale wciąż tych traktorów jest za mało, a przynajmniej za mało tych traktorów jest przy ich dzisiejszych cenach, bo my widzimy, że nawet rolnika, który ma 5 ha też stać, żeby kupił ten traktor.</p>
<p>Jaka jest może - my chcemy tę produkcję traktorów intensyfikować, wobec tego trzeba inwestować w rozwój „Ursusa”, trzeba tam płacić więcej ludziom, bo odchodzą i tam już jest w tej chwili problem, czy będą strajkować i produkcja będzie mniejsza i też możemy się umówić, że w pewnym okresie czasu, do nasycenia naszego rolnictwa takim podstawowym urządzeniem, jakim jest traktor w tym miejscu będziemy subwencje dawać, ale póki nie ma nasycenia rynku to uważam, że musi być jakaś metoda, przecież nie może być tak, że to komisja gminna czy naczelnik gminy po uważaniu przydziela tylko, że trzeba stworzyć ten projekt, który tutaj dr Święcicki zgłosił jest moim zdaniem bardzo mądry, to znaczy ustalamy jakąś cenę wyjściową, opłacalną i może za 2 lata, czy za rok już będzie tyle kosztować ile potrzeba, ale jak w tej chwili jest jeszcze rynek taki, że trzeba w przetargu sprzedawać, to i przecież tak nadwyżka nie idzie dla „Ursusa”, tylko wciąga ją fiskus.</p>
<p>To jeżeli zdecydujemy, że ona pójdzie na rozwój produkcji rolnej, na czym nam wszystkim zależy, to będzie jakieś rozwiązanie, ale będzie znowu rynek, znowu się dziesięć razy zastanowi ten kto ma powiedzmy 3,5 ha czy walczyć o ten ciągnik, akurat ma pieniądze i on chce go kupić, czy też kupi go tylko ten kogo stać na to, żeby zapłacić 15 milionów, a cała ta różnica zostanie na wsi, od jakiejś ceny opłacalnej dla fabryki i będzie - ale na coś trzeba się zdecydować, bo w tej chwili jeżeli się nie zdecydujemy, to znowu musimy wrócić do reglamentowania, do asygnat, no nie ma tego problemu przy innych maszynach powiedzmy gdzie już jest pewna konkurencja, ale też za dużo chętnych do produkcji maszyn dla rolnictwa nie ma, bo jak mówię jest to dotychczas bardzo niskoopłacalny interes.</p>
<p><em>Wicepremier Olesiak:</em></p>
<p>Ja tylko chciałem dodać, że to wywoła również konkurencję w tych drobnych maszynach tam gdzie nie ma monopolu, to już jest tak, że jeśli jest cena, a tam na niektóre maszyny są już wolne ceny, to wywołuje konkurencję i poprawia jakość produkcji i że tylko jest działanie na to, żeby zwiększać płace.</p>
<p>Natomiast jest sprawa tych wielkich monopoli typu „Ursus”, gdzie my sobie drugiego „Ursusa” już nie wybudujemy i trzeba tutaj działać tak jak mówiliśmy.</p>
<p>Dziękuję.</p>
<p><em>Przewodniczący:</em></p>
<p>Dziękuję bardzo. </p>
<p>Pan Hagemajer bardzo proszę.</p>
<p><em>Ob. Krzysztof Hagemajer:</em></p>
<p>Ja chciałem wrócić jeszcze do tej odpowiedzi premiera Olesiaka na zadane pytanie w sprawie dotacji i programu ich ograniczania, bo to co na razie wiemy z prasy, to jest to, jakie byłyby skutki tego jednorazowego usunięcia dotacji cenowej i to są te wskaźniki ten 200 kilkadziesiąt czy trzysta kilkadziesiąt procent - natomiast pytanie jest takie, jakie się przewiduje ruchy cen żywności, jaki generalnie zmiany poziomu cen zwłaszcza dóbr konsumpcyjnych, w tym procesie stopniowego urynkowienia rolnictwa.</p>
<p>To znaczy konkretne jakie tutaj mogą być zmiany cen w pierwszym etapie przy tym wszystkim zakładając, że w tym roku tutaj coś się wydarzy, jaki to pociągnie za sobą wzrost cen żywności i jak to potem będzie wyglądało w następnych latach.</p>
<p><em>Wicepremier Olesiak:</em></p>
<p>Proszę pana ja mogę tylko na to pytanie odpowiedzieć, że w zależności od tego jaki przyjmiemy wariant i na ile będziemy chcieli schodzić z dotacji do przetwórstwa i do żywności i te dotacje zamieniać do kieszeni konsumenta, taki będzie zrost cen. Jeśli jak powiedziałem, przyjęlibyśmy ten wariant najwyższy, no to mówiłem jaka będzie sytuacja, natomiast jeśli połowę, no to o połowę mniej. Jeśli jedną trzecią o jedną trzecią mniej, tylko przecież jest to rzeczywiście najtrudniejszy problem, że myśmy przez wiele lat weszli w tak ogromne dotacje do żywności, i do przetwórstwa. Ale to też był polityczny nacisk w wielu przypadkach, żeby nie ruszać cen żywności, bo jakoś tam będzie, a tutaj niestety prawa rynku działają wszędzie jednakowo i jakoś tam nie będzie.</p>
<p><em>Przewodniczący:</em></p>
<p>Dziękuję bardzo. Proszę uprzejmie prof. Mujżela.</p>
<p><em>Prof. Jan Mujżel:</em></p>
<p>Proszę wybaczyć parę drobnych uwag, ja nie jestem z ekspertem w tej dziedzinie, ale przysłuchując się dyskusji pewne rzeczy nasuwają się.</p>
<p>Pierwsza uwaga, którą chciałbym zrobić jest następująca. Urynkowienie może nastąpić tylko wtedy w każdym fragmencie rynku, jeżeli powstają ceny równowagi, to znaczy jeżeli rynek zostaje zrównoważony. Dopóki rynek nie jest zrównoważony o żadnym urynkowieniu nie można mówić, bo istnieje albo formalny, albo nieformalna reglamentowanie czy jakiegokolwiek inne pozarynkowe rozmieszczanie tych zasobów.</p>
<p>W przypadku środków produkcji dla rolnictwa urynkowienie tego obrotu wymaga oczywiście cen równowagi środków produkcji dla rolnictwa. Być może, że w niektórych dziedzinach to by musiało oznaczać wzrost tych cen i teraz jest taka kwestia, jeżeli ceny w tych dziadzinach miałyby rosnąć, na przykład nawozów sztucznych czy traktorów, czy jakichś innych maszyn czy urządzeń dla rolnictwa, kto ma te zyski przyjmować, kto ma czerpać korzyści z tego podwyższania do poziomu równowagi cen środków produkcji dla rolnictwa.</p>
<p>Tutaj zrozumiałem, że koncepcja jest tego rodzaju, aby powiedzmy „Ursus” czy inny monopolistyczny producent na przykład „Opole”, produkujące nawozy sztuczne otrzymałyby nazwijmy to sprawiedliwą cenę, która by pokrywała jak tutaj powiedziano koszty produkcji plus możliwości jakieś tam możliwości rozwoju, tych gałęzi, natomiast cała reszta zostałaby przejęta w jakiś specjalny fundusz w postaci jakiejś stawki podatku, ceł do podatku obrotowego, który by wpływał nie do budżetu państwa, tylko na jakiś odrębny fundusz, z którego by finansowano rozwój rolnictwa. Muszę powiedzieć, że to musi budzić bardzo duże wątpliwości. Ten proces adaptacji rynkowych, o który tutaj pytał prof. Józefiak, pojawia się między innymi wówczas, kiedy cena równowagi zostaje doprowadzona do producenta nie cena manipulowana, w postaci różnego rodzaju operacji ile wynoszą sprawiedliwe koszty, ile wynosi sprawiedliwy zysk, itd., ale kiedy ten stopień rzadkości, który cechuje dany środek produkcji i który wyraża cena równowagi zostaje doprowadzony do producenta tylko wtedy pojawia się ekonomiczna szansa, że zaskoczy ten mechanizm adaptacji rynkowej, o który tutaj chodzi.</p>
<p>Natomiast co z tymi zyskami, które niektórzy nazywają zyskami inflacyjnymi, które zostaną spowodowane wzrost cen z powodu niezbilansowania danego rynku. Myślę, że należy je w jakiś sposób przejmować do budżetu państwa, tylko nie w postaci takiej o jakiej tutaj była mowa.</p>
<p>Prawdopodobnie musiałaby to być jakieś formy zupełnie inne, mniej konwencjonalne w postaci pewnych kwotowych obciążeń, wygasających w czasie itd., które by nie niszczyły mechanizmów rynkowych adaptacji.</p>
<p>Teraz jest jeszcze jedna rzecz, dotycząca kontroli cen nad monopolistami. Ja rozumiem doskonale te motywy, które tutaj występują, że jeżeli jest monopol czy oligopol to trzeba kontrolować ceny, żeby nie przeprowadzał tego rozboju cenowego na, w stosunku do odbiorców, tylko rzecz polega na tym, że nie ma dobrych metod administracyjnego regulowania cen. Przecież to wszystko o czym tu od dawna mówimy o tym całym nieszczęściu administracyjnej ingerencji w cenotwórstwo jest rzeczą nie podlegającą żadnej wątpliwości. Wobec tego z tymi ingerencjami administracyjnymi w ceny tym razem ceny środków produkcji dla rolnictwa trzeba być niezmiernie ostrożnym, żeby nie wpaść znowu w pułapkę odradzania się z powodów takich odcinkowych argumentów, żeby znowu nie wpaść w pułapkę tej administracyjnej ingerencji w cenotwórstwo. Ja myślę, że to wymaga znowu mniej konwencjonalnych podejść, które są typowe dla ustawodawstwa antymonopolowego, które powinny łączyć się po prostu z pewnym obserwowaniem cen pobieranych przez producentów oligopolistycznych i monopolistycznych o pewnego incydentalnego wkraczania w te ceny, wówczas kiedy pojawia się zagrożenie dla racjonalności. Jakie zagrożenie - no ograniczanie produkcji, bo na tym polega to zagrożenie.</p>
<p>Zagrożenie monopolistyczne dla cenotwórstwa pojawia się wtedy, kiedy monopolista ogranicza produkcję, aby ograniczając produkcję w warunkach zrównoważonego rynku pobierać podwyższone ceny i to jest ten problem. Tak że nie w ogóle wplątywanie się w administracyjną ingerencję w cenotwórstwo, w bardzo zmonopolizowanej strukturze producentów środków produkcji dla rolnictwa, ale podejście o wiele mniej tradycyjne, o wiele bardziej biorące pod uwagę te wszystkie gorzkie doświadczenia, które z tymi ingerencjami mieliśmy.</p>
<p>I ostatnia sprawa to jest sprawa cen żywności przenoszenia skutków tego urynkowienia obrotu rolnego na ceny żywności. Jest to oczywiście sprawa o ogromnej doniosłości społecznej i ekonomicznej i zastanawiam się, czy nie należałoby właściwie zastanowić się nad tym, aby przy programowaniu tego rodzaj operacji zastanowić się nad uzgodnionym społecznie pułapem wzrostu cen żywności, który by limitował, który by limitował wszelkie przenoszenie skutków tych cen w obrocie wolnym na ceny żywności.</p>
<p>Jaki to miałby być pułap, to jest odrębny problem, jaki miałby być stosunek tego pułapu do ogólnego wzrostu kosztów utrzymania i cen, to by należałoby negocjować ze związkami zawodowymi, ze stroną społeczną i w tym pułapie, w granicach tego pułapu utrzymywać te wszystkie ruchy finansowe mające na celu wyplątywanie gospodarki z dotacji.</p>
<p>Dziękuję.</p>
<p><em>Przewodniczący:</em></p>
<p>Dziękuję profesorowi Mujżelowi.</p>
<p>Chciałem zapytać ponieważ minęła godzina 14.00, ile osób chciałoby jeszcze zabrać głos, bo wtedy albo będziemy kontynuowali, albo przewodniczący Martyniuk, minister Lewandowski rozumiem, premier Olesiak także czy ktoś jeszcze?</p>
<p><em>Ob.                       :</em></p>
<p>Ja mam pytanie do pana premiera Olesiaka, nawiązując mniej więcej do tego co mówił pan prof. Mujżel, ale w układzie podażowym. W dniu dzisiejszym mamy produkcję żywności w rozumieniu mięsa, mleka, serów, kasz, makaronów itd. na poziomie „x”, i w wyniku zaproponowanych tutaj przez pana premiera Olesiaka działań urynkawiających ten cały segment, o ile się zwiększy produkcja mięsa, mleka, serów itd. Po prostu.</p>
<p><em>Przewodniczący:</em></p>
<p>Dziękuję bardzo.</p>
<p>Jaką długą wypowiedzieć ma minister Lewandowski?</p>
<p><em>Min. Lewandowski:</em></p>
<p>4 minuty.</p>
<p>Więc ja chciałem zacząć od tego o czym mówił tu prof. Stelmachowski, to znaczy informacji o tym jakie symulacyjne badania, jakie się robiło w Ministerstwie Finansów na temat ewentualnych cen mięsa. I innych ruchów w zakresie żywności. Otóż myśmy robili na początku tego roku w warunkach cenowych i kosztowych tamtego roku i tutaj potwierdzam te dane, które były w wypowiedzi prof. Stelmachowskiego, natomiast chcę skomentować co się na to składało. Otóż ten wzrost mięsa, o 170% wynikał zarówno z wtopienia dotacji w tę cenę jaka aktualnie występuje, ona jest na poziomie 110 - 120% aktualnej ceny, coś co kosztuje 1 000 złotych na rynku w reglamentacji to około 2 100 złotych kosztuje jeżeli chodzi o koszty produkcji, a więc cena rentowna jakaś była brana pod uwagę oraz relacje rynkowe między poszczególnymi gatunkami mięsa i relacje wartości odżywczej między poszczególnymi gatunkami mięsa, bo chcę powiedzieć, że z tego punktu widzenia w obrocie tzw. reglamentowanym jest horror zupełny, destrukcja cenowo-kosztowa popytowo-podażowa, równowagowa osiągnęła już wszelkie szczyty.</p>
<p>Gdybyśmy na przykład chcieli podnosić cenę schabu do ceny rynkowej równowagi aktualnej, to trzeba ją podnieść 2,4 razy, powiedzmy [nieczytelne] w najbardziej obciążonych rynkach, ale żeberek czy boczku to już trzeba powyżej 4 razy podnosić, 5 razy, bo kiedyś chroniliśmy wyraźnie te gorsze gatunki tak zwanego mięsa.</p>
<p>Więc z tego to wynikało, ale proszę państwa cena równowagi, rentowna na mięso w tej chwili nie jest ceną równowagi. I odpowiedzieć na pytanie jaka będzie cena równowagi, jeżeli byśmy znieśli wszelkie rygory jest niesłychanie trudno. To na pewno nie będzie cena taka jaka występuje w tym obecnym wolnym obrocie gdzie wprawdzie ilość mięsa rośnie, ale w dalszym ciągu jest to kilka procent jeszcze obrotu i nie będzie oczywiście cena rentowna będzie tutaj za niska z uwagi na masę pieniądza, która występuje na rynku. Czyli odpowiedzenie na to pytanie ja uważam, że jest niemożliwe albo nie umieliśmy sobie znaleźć. Trzeba po prostu spróbować jaka ta cena równowagi dzisiaj w aktualnych warunkach będzie. Możliwość podejścia jest dwojaka, do tej ceny równowagi z dotacjami i bez dotacji. Każde rozwiązanie ma swoje plusy i minusy. Oczywiście zatrzymanie dotacji spowoduje, że ta cena będzie trochę niższa, ale ja świadomie podkreślam trochę niższa.</p>
<p>Natomiast ta cena z dotacjami nam wypaczy popyt na to mięso, wypaczy nam zupełnie. My jako kraj nie produkujemy za mało żywności, możemy we wszystkich podstawowych działach żywności wykarmić społeczeństwo na zupełnie przyzwoitym poziomie, natomiast jakie mają być relacje cenowe poszczególnych artykułów mięsa w warunkach równowagi - na to odpowiedź może tylko dać praktyka.</p>
<p>I ja bym powiedział tak, że jeżeli nie pohamujemy wzrostu pieniądza, to cena równowagi na mięso, szczególnie na mięso, ale może i na inne artykuły żywnościowe, co bardziej luksusowe, jakieś dobre sery żółte czy coś takiego to cena równowagi z dotacjami może być prawie taka jak bez dotacji. Tutaj wcale nie musi być różnicy, bo o tym już będzie decydował popyt i my tego administracyjnie nie rozwiążemy. Więc pytanie czy dać człowiekowi powiedzmy do kilograma mięsa tysiąc złotych dotacji i zaproponować mu mięso po 2 tysiące złotych - czy też dać tę dotację do kilograma mięsa i zaproponować mu mięso po tysiąc złotych, wcale nie oznacza, że ta cena 1 000 złotych się utrzyma na rynku, bo będzie ceną nierównowagi. Natomiast jeżeli ktoś będzie miał pieniądze to my łatwiej złapiemy tę równowagę, no bo on może wybrać gorszy gatunek mięsa, może inne dobro - więc problem jest niesłychanie złożony i dlatego ja myślę, że my sobie nie będziemy w stanie odpowiedzieć na podstawie jakichkolwiek badań symulacyjnych, jaka będzie cena rzeczywiście w warunkach uwolnienia wszelkich rygorów mięsa. Możemy przypuszczać, jaka będzie maksymalna i jaka nie będzie można. To wiemy, ale w jakiej granicy się dokładnie utrzyma - tego nie wiemy. Myśmy rozważali ponieważ w tym względzie to rzeczywiście temat dynamik polityczny, ceny żywności w Polsce, co do tego nikt nie ma najmniejszych wątpliwości, więc chodzi o ubezpieczenie. Jakie ubezpieczenie tego? Nie powinien nikt bezpośrednio stracić na tym. Jeżeli damy pieniądze jednorazowo, no to natura człowieka jest taka, że pieniądz weźmie, zapomni a o cenach żywności będzie pamiętał. Może to ubezpieczyć, bonami towarowymi, bonami konsumpcyjnymi, jakieś inne formy, z których korzystają inne formy z których stopniowo byśmy się wycofywali, ale jak powiadam to są wszystko też pewne przymiarki, hipotezy, ja nie umiałbym odpowiedzieć zapytany jaka jest najlepsza droga. Muszą być brane pod uwagę i ekonomiczne racje, i w tym wypadku socjotechniczne, gdyby nam się udało wytrzymać, że idziemy do cen w całej gospodarce żywnościowej, a później raczej we wszystkim do cen równowagi, no byłby to chyba największy sukces Okrągłego Stołu, jak mówię jeżeli takie rozwiązania by tutaj zapadły społeczeństwo by je zaakceptowało i po pewnym okresie perturbacji, bo na pewno wystąpi, ustabilizowalibyśmy sytuację.</p>
<p>Ale wyjście z tego stanu jaki jest obecnie jest absolutnie niezbędne, natomiast jak daleko iść z tym, to musimy sobie odpowiedzieć, tu już wyczucie polityczne i wszystkie inne sytuacje, sposób ubezpieczenia będzie decydował jak się możemy daleko posunąć.</p>
<p>Dziękuję.</p>
<p><em>Przewodniczący:</em></p>
<p>Dziękuję ministrowi Lewandowskiemu. Wspólnie z prof. Trzeciakowskim proponujemy zarządzić przerwę obiadową do godziny 15.00.</p>
<p></p>
<p>/Przerwa./</p>
<p></p>
<p>/Po przerwie./</p>
<p></p>
<p><em>Przewodniczący:</em></p>
<p>Wznawiamy obrady. Prosimy o folwark tam dyskutujący. Prof. Beksiak jest proszony o zajęcie miejsca.</p>
<p>Ja rozumiem, że nie jesteśmy w komplecie, ale musimy kontynuować obrady, bo dalsze „stoliki” czekają.</p>
<p>Chciał zabrać głos pan przewodniczący Martyniuk, którego nie ma. Za chwilę jak wróci to mu oddamy głos.</p>
<p>Przepraszam, już zabrał głos. On czekał na odpowiedź.</p>
<p>W takim razie przekazuję głos panu premierowi Olesiakowi.</p>
<p><em>Premier Olesiak:</em></p>
<p>Ja jeszcze raz, żeby było jasne, odpowiadam na pytanie pana Martyniuka, że ja w tej chwili nie jestem w stanie powiedzieć o ile zwiększy się produkcja. Natomiast jestem w stanie powiedzieć - o ile zmniejszy się produkcja, jeśli nie podejmiemy decyzji przynajmniej o cenach skupu wolnych to zmniejszy się produkcja żywca wieprzowego na koniec tego roku około 1 mln sztuk trzody, czyli odpowiednio o ileś kilogramów mniejsze zużycia, spożycie spadnie. Jak dotychczas spożycie to wynosi około 67 kg na osobę.</p>
<p>Co do innych produktów trudno mi się tutaj wypowiedzieć w tej chwili. Natomiast chcę powiedzieć, że jeśli wprowadzimy niekoniecznie w całości urynkowienie, tak jak żeśmy tu dyskutowali i nie od razu, a przynajmniej zaczniemy od cen skupu, to jesteśmy w stanie jeszcze poczynając od tego miesiąca uratować pogłowie i utrzymać skup żywca w ogóle na poziomie roku ubiegłego. Takie są prognozy.</p>
<p>A teraz jeśli chodzi o wypowiedź pana prof. Mujżela Ja się z wieloma fragmentami tej wypowiedzi zgadzam. Natomiast chciałem powiedzieć tak, że ingerencja państwowa obowiązuje wszędzie na ogół. I tutaj w tym gronie nie muszę tłumaczyć. I w tym zakresie interwencjonizm państwowy w zakresie pułapów cenowych jeśli chodzi o ceny na środki produkcji, górnych pułapów i ceny minimalne, i gwarantowane jeśli chodzi o ceny skupu, również u nas musi obowiązywać.</p>
<p>Co do tych monopoli czy oligopoli, no tu jest sprawa najtrudniejsza. I tutaj rzeczywiście trzeba będzie wprowadzać na pewno różne działania i instrumentacje, które będą działały w kierunku takim, żeby albo nie ograniczały produkcji, albo po prostu nie podwyższały nadmiernie cen. Ale ja chcę powiedzieć w tym gronie, że ja ostatnio zatrzymałem ceny na przykład nowe ceny proponowane przez fabrykę kombajnów w Płocku trzecią kolejną podwyżkę tam z 3 milionów na 9,5 miliona. 3 miliony było na początku tamtego roku. I poszła tan kontrola finansowa, wszystko sprawdzili i niestety, niczego się nie dopatrzyli złego. To znaczy na tyle wzrosły ceny zaopatrzeniowe i inne, że wszystko od strony finansowej było absolutnie w porządku, z wyjątkiem tylko tego, że „Agroma” jako pośrednik zafundowała sobie pół miliona złotych od sprzedaży jednego kombajnu, ponieważ marża wynosi 12 proc. i to właśnie naliczyło jej pół miliona złotych.</p>
<p>I panie profesorze, jeżeli można na koniec tej, jeśli można coś proponować i prosić. To prosiłbym o to, żeby generalnie nie strony, w ogóle ten „stół” zgodził się z koncepcją, że stopniowo trzeba wprowadzać, urynkawiać gospodarkę żywnościową w pierwszej kolejności rynek żywnościowy, że niezbędne jest już wprowadzenie wolnych cen skupu, przynajmniej wolnych cen skupu. Natomiast możemy długo jeszcze myśleć, konsultować nad tym jak społeczeństwu to zafundować. To znaczy w ilu ratach, nie od razu z dotacji schodzić, stopniowo schodzić. To wszystko jest do konsultacji.</p>
<p>Natomiast, żeby uratować produkcję, to bardzo bym prosił, żeby przynajmniej taka akceptacja była, że stopniowo wchodzimy z urynkowieniem gospodarki żywnościowej, w pierwszej kolejności rynku rolnego, a w następnej kolejności przy konsultacji, ze społeczeństwem, proszę bardzo - z urealnieniem cen żywności. Bo przecież to jest balast, który nas gniecie od wielu lat i z którym nie możemy sobie poradzić.</p>
<p>Natomiast jeśli chodzi o ceny na środki produkcji, to poza tym dużymi zakładami ceny wolne. Natomiast tam gdzie jeden zakład - duży „Ursus”, to przecież są organizacje związkowe i mogą konsultować te ceny i tutaj nie będzie wielkiego problemu.</p>
<p>I na zakończeniu już panie profesorze, ja bym chciał tylko taką refleksją się podzielić, że można zarzucać stronie rządowej, że zbyt szybko chce iść, że nawet no może doprowadzić to wszystko do tego, że w społeczeństwie może się stać źle, że może się źle dziać, że zbyt szybkie wejście z nowymi podwyższonymi cenami może to spowodować.</p>
<p>Natomiast rząd i ja osobiście, jako minister rolnictwa, nie mogę mówić i dążyć do tego ażeby przede wszystkim zapewnić niezbędne warunki ekonomiczne do tego, żeby była produkcja żywności. Ja nie mogę. Ja inaczej nie mogę tych spraw stawiać. Ja muszę tak stawiać te sprawy, również przy tym „okrągłym stole”. Bo i rząd i ja jesteśmy odpowiedzialni za to. I oczywiście można się zapytać - jakby było gdyby tej żywności zabrakło, albo gdyby tej żywności było za mało. To też by wywołało napięcia społeczne, bardzo niebezpieczne w skutkach. I o tym nie musimy się nawzajem przekonywać, ponieważ takie momenty w historii Polski Ludowej już przeżywaliśmy.</p>
<p>Dlatego kończąc tą sprawę, ja się zgadzam absolutnie ze stanowiskiem małego „stolika” rolniczego, że trzeba to stopniowo robić.</p>
<p>Bardzo bym prosił, ażeby w tym projekcie umowy społecznej, którą będziemy jeszcze wspólnie tworzyć, znalazł się zapis o stopniowym urynkowieniu gospodarki żywnościowej. A w pierwszej kolejności urynkowieniu gospodarki rolnej.</p>
<p>Dziękuję bardzo.</p>
<p><em>Przewodniczący: Wł. Trzeciakowski:</em></p>
<p>Panie premierze, naszymi pełnomocnikami do wypracowania stanowiska naszego w tej sprawie będą dwa podzespoły. Podzespół pana prof. Stelmachowskiego i pana prof. Józefiaka. I ci dwaj kierownicy zespołów wypracują nasze stanowisko. Tak że jeżeli ktoś będzie zainteresowany ze strony rządowej w jakimś uzgadnianiu i informowaniu się o tym stanowisku, bardzo proszę podaje te osoby kompetentne do tego.</p>
<p><em>Premier Olesiak:</em></p>
<p>Dziękuję bardzo.</p>
<p>Czy ktoś z państwa jeszcze chciałby zabrać głos na tematy rolnictwa?</p>
<p><em>Ob. Święcicki:</em></p>
<p>Ja tu mam jeszcze taką małą wątpliwość. Mianowicie - czy rzeczywiście tutaj pan premier spodziewa się dużych efektów po stronie podażowej tego podniesienia cen skupu, jeśli nie ma towarów konsumpcyjnych i środków produkcji na wsi. Tam nie ma na to równowagi.</p>
<p>Dlatego że myśmy mieli na przykład w 1981 roku bardzo dużą podwyżkę cen skupu i bardzo dużą wówczas poprawę parytetu. Jednakże w końcu tego roku 1981 nastąpiło załamanie więzi towarowej między miastem i wsią. I w sumie w skali całego roku nastąpił spadek skupu o 15 proc. mimo wzrostu produkcji rolnej.</p>
<p>Dlaczego? Nie dlatego, że ceny skupu były za niskie, czy że parytet był za niski, ale dlatego, że nie było równowagi na rynku zaopatrzenia wsi i w towary konsumpcyjne i w środki produkcji.</p>
<p>Otóż ja się obawiam, że samymi podwyżkami cen skupu my nie stworzymy dostatecznych motywacji do wzrostu produkcji żywca czy czegoś innego.</p>
<p><em>Premier Olesiak:</em></p>
<p>Pan doktor ma rację. My tu w tej chwili mówimy o urynkowieniu gospodarki i koncentrujemy się na cenach. Natomiast drugim elementem niezbędnym do tego jest wzrost środków produkcji. Ja od trzech miesięcy nic innego nie robię tylko się biję o to, żeby było więcej środków ochrony roślin, w tym roku więcej nawozów, więcej innych środków produkcji. Czyli to jest ta druga część, która absolutnie jest potrzebna do tego, ażeby wzrosła produkcja. I w najbliższych latach liczę na to, że ta druga część będzie również lepsza.</p>
<p>To znaczy ja nawet w tym roku liczę na to, że i środków produkcji, i nawozów będzie więcej. W związku z tym plony będą wyższe i nie będziemy mieć problemów takich w przyszłym roku ze zbożami jak na przykład mamy w tym roku, kiedy musimy importować poważną część zbóż.</p>
<p><em>Przewodniczący:</em></p>
<p>Dziękuję.</p>
<p>Rozumiem, że zakończyliśmy dyskusję nad temat „stolika” rolniczego.</p>
<p>Chciałbym bardzo zakończyć nasze obrady najpóźniej za 15 piąta. Czy zebrani akcentują tego rodzaju intencje? W porządku.</p>
<p>Wobec tego oddaję głos pani dr Kuratowskiej, która przejdzie do problematyki zdrowia. Pani Kuratowska ma głos.</p>
<p><em>Ob. Zofia Kuratowska:</em></p>
<p>Proszę Państwa! Przepraszam bardzo za głos, ale to jest zespół choroba „okrągłego stołu”. Zdrowie jest niewątpliwie częścią polityki społecznej, sprawy zdrowia wobec czego sądzę, że to czego się dopracujemy przy „okrągłym stole” w naszym podzespole to będzie miało szanse wejść do opracowywanej umowy społecznej. Można podzielić całą strefę zagadnień, którymi się... które są z naszego przynajmniej punktu widzenia - strony solidarnościowo-opozycyjnej najważniejsze, na takie trzy strefy. Strefę finansową, strefę polityki społecznej i organizacji systemu ochrony zdrowia oraz sprawy, które wymagają bardzo szybkiej niezwłocznej interwencji. Ponieważ sprawa polityki zdrowotnej to nie jest sprawa wyizolowana z innych spraw politycznych w kraju, jednak sprawa reform politycznych, czy sprawa przede wszystkim ekonomii. Wobec tego zanim krótko ustosunkuję się do stawianych przez nas zagadnień niektórych uzgodnionych, niektórych jeszcze nieuzgodnionych ze stroną koalicyjno-rządową, chciałabym powiedzieć o sprawach, które decydują o całości systemu. Jedną z tych spraw jest sprawa odpolitycznienia systemu ochrony zdrowia poprzez całkowite odejście od nomenklatury rekomendacji i opinii partyjnych.</p>
<p>Te co najmniej opinie partyjne, jeśli nie rekomendacje w systemie ochrony zdrowia działają na niemalże wszystkich szczeblach. Jest to coś zupełnie paradoksalnego. Muszą powiedzieć, że ta sprawa powinna ulec zmianie niezwłocznie. Muszę powiedzieć z dużym zdziwieniem, że w tej sprawie nie uzyskaliśmy konsensusu i nie dopracowaliśmy się wspólnego stanowiska ze stroną koalicyjno-rządową, aczkolwiek decyduje to o całości systemu, bowiem nie godzą się z takimi układem, nie godzą się pracownicy służby zdrowia, nie godzą się nasi pacjenci. Jest to absurdalne, ażeby sprawy polityczne decydowały o sprawach personalnych, przede wszystkim personalnych i sprawach poszczególnych decyzji w strefie ochrona zdrowia. Jest to - a więc taka sprawa, którą omawialiśmy już na dwóch posiedzeniach, nie dopracowaliśmy się wspólnego stanowiska, które według naszej strony jest jakby zupełnie bezdyskusyjne.</p>
<p>Natomiast konieczność kontroli społecznej nad systemem ochrony zdrowia, jaka by ona nie była, była jasna dla wszystkich, jakie jest stanowisko na ten temat, że prawidłowe funkcjonowanie systemów ochrony zdrowia może być tylko wówczas, kiedy znajdzie się ona pod kontrolą społeczną w tym z udziałem NSZZ „Solidarność” i innych związków zawodowych, takie stanowisko zostało przyjęte. Są to sprawy powiedziałabym jakby ogólne, nadrzędne i rzutujące na całość spraw dotyczących ochrony zdrowia. Przechodząc do sprawy finansów zgadzamy się prawdopodobnie wszyscy, że budżet państwa jest, musi być w jakimś stopniu obciążony sprawami zdrowia, ale tylko w strefie bardzo określonej, a więc inwestycji centralnych, szkolnictwa medycznego w całym jego rozciągłości oraz takie spraw, które dotowane przez budżet państwa muszą być, do tego należą na przykład niezbędne dla życia i zdrowia leki, które światowa organizacja zdrowia ujmuje w liście tak zwanych podstawowych leków. Uważamy, że tą listą należy się kierować i te sprawy muszą być dotowane z budżetu państwa. Ale znajdujemy szereg innych może jak dotąd służba zdrowia, czy ochrona zdrowia jest dotowana w 95% zdaje się procentach przez budżet państwa. Znajdujemy i inne środki finansowania systemu ochrony zdrowia, które powodowałyby, że środki kierowane z budżetu państwa będą znacznie lepiej wykorzystywane i lepiej zagospodarowywane.</p>
<p>Ja poproszę, ażeby w tej części mojej wypowiedzi wyręczył mnie pan doc. Lipiński, przejdę natomiast do spraw następnych. Ściśle wiążącą się sprawą finansową jest sprawa uposażeń w służbie zdrowia. Mówiliśmy tutaj dużo dzisiaj w pierwszej części posiedzenia o bardzo niebezpiecznej wybuchowej sytuacji, która istnieje we wszelkich zakładach pracy. Powiem, że po raz pierwszy w historii, chyba w ogóle historii Polski taka sytuacja istnieje w zakładach służby, w placówkach służby zdrowia. Sytuacja jest na tyle napięta, że dochodziło już do różnych protestów, czy akcji przedstrajkowych.</p>
<p>Dopuszczenie do - to znaczy ja sobie nie wyobrażam dopuszczenia w ogóle do akcji strajkowej, przekracza to moją wyobraźnię jako lekarza, natomiast nie przekracza mojej wyobraźni to, że do tego dojść może, dlatego że środowisko służby zdrowia jest na tyle zdeterminowane fatalnymi warunkami uposażeń, z drugiej strony fatalnymi warunkami pracy i brakiem perspektyw tych prac na co w dużej mierze składa się administrowanie służbą zdrowia, administrowanie drogą środków biurokratycznych i administracji, która czyni zarówno z pracowników służby zdrowia, jak i z pacjentów przedmiot, a nie podmiot tego systemu.</p>
<p>Wobec czego do zmiany tego systemu musimy dążyć, ale nie możemy się łudzić, ażeby ten system jakiekolwiek propozycje tego systemu zaakceptowało z jednej strony środowisko, zaskakiwane tak zwanymi regulacjami płac, które są dla tego środowiska nie do przyjęcia, z jednej strony, z drugiej strony enigmatycznymi projektami zreformowania systemu ochrony zdrowia, których to pociągnięć boją się zarówno pracownicy, jak i pacjenci.</p>
<p>Osiągnęliśmy w naszych rozmowach konsensus jeśli chodzi o sprawę uposażeń w służbie zdrowia. Chcę od razu podkreślić, że u większości pracowników nie chodzi o zwiększenie płacy o 20 - 30 czy 10 tysięcy złotych, chodzi natomiast o opracowanie sprawiedliwego systemu. Tu zastosowany był system niesprawiedliwy. Stąd też przyjęliśmy wstępne stanowisko, że zostanie zanalizowana sytuacja w tym zakresie do końca pierwszego kwartału przez stronę rządową wspólnie ze stroną solidarnościową i opozycyjną oraz związkami zawodowymi innymi, poza „Solidarnością”, sytuacja uposażeń i do 30 kwietnia br. zostanie wspólnie opracowany projekt systemu wynagradzania w służbie zdrowia, który będzie po aprobacie przez środowisko obowiązywał do czasu wprowadzenia pełnej reformy w służbie zdrowia.</p>
<p>To jest stanowisko wspólne. Jeżeli chodzi o projekty reform my szczegółowo nie dyskutowaliśmy jeszcze projektu ministerialnego reformy w służbie zdrowia, dlatego że jak mówię ten projekt był dla wszystkich nieznany Został teraz już oczywiście w czasie obrad „okrągłego stołu” dla nas uczestniczących jest znany.</p>
<p>Ja powiem krótko nie chcę bowiem wyprzedzać naszych obrad środowych, że strona solidarnościowo-opozycyjna uważa ten projekt za wyjątkowo niespójny przecząc sobie w różnych paragrafach nawzajem, obciążający niebywale społeczeństwo i jako taki w całości nie do przyjęcia, niemniej uważamy, że musimy wspólnie dopracować projekt, dlatego że jest to absolutną koniecznością, system po prostu w tej chwili nie funkcjonuje. Jednak warunkiem każdego systemu jaki będzie przyjęty będzie z jednej strony usamodzielnieniem placówek ze zmniejszeniem, z całkowitym zlikwidowaniem tzw. administracji pośredniej, która jest w tej chwili niebywale rozbudowana i z przyjęciem możliwości działania samorządów. Naszym, jednym z naszych postulatów jest doprowadzenie do prac legislacyjnych, które umożliwią działalność samorządów w pełnym tego słowa znaczeniu w placówkach służby zdrowia.</p>
<p>Następną sprawą, którą nazwałam sprawą interwencyjną i która jest sprawą nadającą się jak najbardziej na ten właśnie „stół”, bo sprawą ekonomiczną, to są pewne pociągnięcia oczywiście kosztowne, interwencyjne, które muszą być, które po prostu decydują w tej chwili o wyjściu z sytuacji całkowicie katastrofalnej i tutaj wymieniłabym dwie takie sfery, pierwsza sfera to jest zaopatrzenie lecznictwa w sprzęt jednorazowego użytku, w tym przede wszystkim igły, strzykawki, zestawy do przetaczań. Poza panem ministrem Wojtczakiem nikt tutaj nie jest lekarzem na tej sali, więc nie wie jak ta sytuacja wygląda, a ta sytuacja wygląda tragicznie, zresztą z informacji, którą uzyskaliśmy na naszą prośbę ze strony Ministerstwa Zdrowia wiemy o tym, że produkcja krajowa zabezpiecza w tej chwili zaledwie i to być może nie całe, bo w tym roku będzie jeszcze gorzej 30% zapotrzebowania krajowego.</p>
<p>Reszta i to daleko nie do 100% jest importowana. Otóż podobno - sytuacja opieram się na informacji, którą uzyskaliśmy na poprzednim posiedzeniu - podobno sytuacja w zakładach produkcyjnych się pogarsza i w tym roku można się spodziewać jeszcze gorszego zaopatrzenia - mówię w tej chwili o środkach produkcji krajowej niż było w roku ubiegłym. To jest przerażające, wystarczy że powiem żeby wszystkich przekonać, że nasze postulaty nie są fantazją, że jesteśmy krajem o jednej z najwyższych na świecie zachorowalności na żółtaczkę wszczepienną, na progu stoi AIDS, my nie możemy dopuścić do sytuacji jaka ostatnio miała miejsce u naszych sąsiadów w Związku Radzieckim, gdzie 27 dzieci zostało zakażonych AIDS, w jednym szpitalu. Otóż są to sytuacje niezwykle niebezpieczne, poza tym inwalidzi z powodu po żółtaczkach wszczepiennych obciążają niezwykle budżet państwa, jeżeli nie mówić już o kwestiach humanitarnych.</p>
<p>Otóż my postulujemy, ażeby do 1 maja, to znaczy od 1 maja uruchomić wszelkie możliwe rezerwy dewizowe na import całego asortymentu niezbędnych środków jednorazowego użycia, w takiej skali, ażeby to zabezpieczyło 100% zapotrzebowania krajowego, oczywiście bardzo realnie obliczonego. Do 1 stycznia 1990 roku należy zwiększyć produkcję tego wyposażenia jednorazowego użytku w tych zakałach, czyli uzupełnić park maszynowy, komponenty potrzebne do produkcji i inne niezbędne rzeczy w tych zakładach, które taką produkcję podjąć mogą, które gwarantują jakość i ilość. Jeżeli zakład nie gwarantuje tego, należy ten zakład zamknąć, natomiast majątek zakładu przekazać zakładom, które mogą zwiększyć produkcję w sposób realny oddać w ajencję lub przekazać w ręce prywatne. Jednocześnie postulujemy, ażeby również od przyszłego roku stwarzać warunki dla podjęcia tego typu produkcji przez najrozmaitsze spółki, spółdzielnie, wytwórców prywatnych przez odpowiednie promowanie, poprzez podatki, to znaczy nie płacenie podatków przez te zakłady, w ciągu co najmniej 4 lat. Podobnie wygląda sytuacja z lekami, których produkcja musi być, może być w kraju. Mamy podstawy sądzić, że przemysł farmaceutyczny nasz powinien znacznie więcej produkować, więcej i lepiej na rynek krajowy, również pewnie na eksport.</p>
<p>Jest rzeczą zdumiewającą, że jak dotąd przemysł farmaceutyczny który we wszystkich krajach przynosi kolosalne zyski, tak jak słyszymy jest przemysłem deficytowym lub pracuje na styk. Ja się ogromnie cieszę, że może pan minister Wilczek nam tutaj coś będzie mógł wyjaśnić.</p>
<p>Otóż to czego nie możemy robić w kraju, do czego nie można sprowadzić komponentów, to w zakresie tej listy, o której mówię musi być importowane zgodnie z zapotrzebowaniem. To również wiąże się z koniecznością zniesienia monopolu central handlowych zajmujących się zaopatrzeniem zarówno farmaceutyki więc monopolu „Ciechu” i innych central, które sprowadzają aparaturę medyczną, co dzieje się na drodze niezwykle biurokratycznej, nawet jeśli jakaś placówka lecznicza posiada dewizy czy inne środki finansowe, ciągnie się to miesiącami, a nawet latami na skutek takiej mitręgi biurokratycznej, w centralach handlowych.</p>
<p>Można to i należy bezwzględnie uprościć. Następna sprawa, którą postulujemy, załatwianie - jeśli chodzi jeszcze o farmację, to niewątpliwie należy dopuścić do powstawania aptek ajencyjnych lub aptek prywatnych z tym zastrzeżeniem, że nie mogą to być apteki sprzedające za dewizy, bo wiem, że są takie tendencje. To byłoby nieetyczne i nieprawidłowe. Można zostawić sprzedaż leków przez „Pewex” ze zmniejszeniem tego gigantycznego narzutu, który od każdego leku „Pewex” bierze.</p>
<p>Z innych spraw społecznie ważnych dotyczy to przemysłowej służby zdrowia, to zespół polityki społecznej również przystał. A więc uniezależnienie całkowite przemysłowej służby zdrowia od przedsiębiorstw, w których działają placówki przemysłowej służby zdrowia. To musi być pod każdym względem uniezależnienie pracowników, gdyż prowadzi to do wypaczeń, do sztucznego zaniżania absencji chorobowej, jestem jak najbardziej przeciwnikiem nieuzasadnionej absencji, ale absencji chorobowej, zatajaniu zagrożeń, które istnieją w danych zakładach. Przemysłowa służba zdrowia musi być od zakładów uniezależniona, natomiast aparatura diagnostyczna, czy lecznicza może być oczywiście przez te zakłady kupowana jeśli zakład ma swoje rezerwy dewizowe na przykład.</p>
<p>Następną - poza tym uważamy, że przemysłowa służba zdrowia powinna być ściśle związana ze służbami ekologicznymi, działającymi na danym terenie. Zapewni to na pewno znacznie większe bezpieczeństwo jeśli chodzi o te zakłady co zmniejszy ich zagrożenie działające na zewnątrz.</p>
<p>Wiem, że wśród - zresztą było to dzisiaj czytane - wśród postulatów, które będą dziś, pewnie wypracowuje wspólna komisja dotycząca noworodków oraz kobiet pracujących i kobiet w ciąży w związku z ogromną śmiertelnością noworodków w naszym kraju, sprawa opieki nad kobietą i zapewnienia jej właściwych warunków pracy jest niezbędna. Wiem że znalazł się w tym projekcie zapis o ograniczeniu pracy nocnej dla kobiet. Mnie trochę przestraszyły terminy, że to jest jakoś bardzo nieprecyzyjnie powiedziane i że właściwie nie wiadomo od kiedy taki zdecydowany przepis się ukaże. Dotyczy to również stanowisk pracy chronionej, które owszem są w wielu zakładach, na które jednak kobiety nawet znajdujące się we wczesnej ciąży nie ujawniają też wczesnej ciąży, gdyż na tych stanowiskach płaci się o wiele mniej. To jest naturalnie nieprawidłowość, która grozi zdrowiu przyszłych pokoleń.</p>
<p>Chyba byłyby to może główne sprawy, z którymi my zwracamy się do „stołu”, do zespołu ekonomicznego i polityki społecznej, związane ze zdrowiem. Moją wypowiedź uzupełni pan doc. Edmund Wnuk-Lipiński. Będzie to dotyczyć bardziej finansowania.</p>
<p>Dziękuję bardzo.</p>
<p><em>Przewodniczący:</em></p>
<p>Dziękuję bardzo.</p>
<p><em>Doc. Edmund Wnuk-Lipiński:</em></p>
<p>Proszę państwa, są pewne rzeczy kierunkowe co do których - jak rozumiem i tu jeśli się mylę, to minister Wojtczak mnie poprawi - osiągnęliśmy jednak daleko posunięte zbliżenie stanowisk. To znaczy, mamy bardzo podobną diagnozę obecnej sytuacji, a właściwie stanu ochrony zdrowia w Polsce. I mamy bardzo zbliżone stanowiska co do kierunku reformy systemu ochrony zdrowia. To znaczy - wydaje mi się, że jesteśmy zgodni co do tego, że dotychczasowy model jest nie do utrzymania i musi być zastąpiony modelem nowym i ten nowy model to będzie model, tak rozumiem dotychczasowe nasze dyskusje, to będzie model ubezpieczeniowy.</p>
<p>Żeby nie wchodzić w szczegóły podam tylko najbardziej ogólne cechy charakterystyczne tego modelu. Otóż zacznę od tego, że na rok 1989 według planów Ministerstwa Zdrowia przewiduje się ogólną kwotę, która będzie przeznaczona na służbę zdrowia w naszym kraju w wysokości 2 bilionów ponad 200 mld zł. W tym modelu ubezpieczeniowym część tej kwoty, zasadnicza część tej kwoty powinna być przeniesiona z finansowania budżetowego na sfinansowanie składek ubezpieczeniowych ludzi, obywateli naszego kraju. I w ten sposób nadal ochrona zdrowia byłaby dotowana w Polsce, bo składki ubezpieczeniowe nie byłyby pokrywane bezpośrednio z dochodów indywidualnych ludności, tylko właśnie środki byłyby przeniesione jakby do pacjentów. A do samej służby zdrowia wprowadzony zostałby stopniowo oczywiście pewien rachunek ekonomiczny. Dlatego też tutaj też myślę jest daleko posunięte zbliżenie stanowisk między stroną solidarnościową a stroną rządową. Dlatego też powinien powstać fundusz ubezpieczeń społecznych, który, przepraszam - fundusz ubezpieczeń zdrowotnych, który miałby odróżniałby się od tych klasycznych funduszy tym, że gospodarowałbym tym funduszem Zakład Ubezpieczeń Społecznych. Być może docelowo, w niedalekiej przyszłości Zakład Ubezpieczeń Społecznych funkcjonowałby jako prawdziwe przedsiębiorstwo ubezpieczeniowe. Na razie miałby takie funkcje kontrolno-księgowo-administracyjne. To znaczy regulowałby po prostu rachunki służby zdrowia.</p>
<p>To są najbardziej zasadnicze elementy tego modelu, co do którego, jak mam nadzieję, porozumiemy się w naszym „stoliku” i to będzie jedno z zasadniczych ustaleń.</p>
<p>Ale aby taki model miał szanse powodzenia, muszą być spełnione pewne warunki wstępne. Do takich warunków wstępnych należy przede wszystkim odpolitycznienie służby zdrowia, o czym mówiła już doc. Kuratowska. Należy usamodzielnienie placówek służby zdrowia, powołanie samorząd lekarskiego w formie izb lekarskich. Stworzenie - to być może wywoła pewne skrzywienie, zwłaszcza u polityków gospodarczych, bo jesteśmy jakby kolejnym petentem do tego, aby zastosować ulgi podatkowe i preferencje kredytowe dla produkcji na rzecz ochrony zdrowia. Ale jeśli mamy w niedalekiej przyszłości rezygnować z interwencyjnego importu, to takie promocyjne działanie dla tego typu produkcji, wydaje mi się - przynajmniej na początek - niezbędne.</p>
<p>No i również, to jeszcze też nie jest sprawa uzgodniona, ale nie sądzę, aby tutaj były jakieś rozbieżności. Wyobrażamy sobie, że po ukończeniu obrad „okrągłego stołu”, który raczej będzie impulsem niż załatwieniem spraw w ochronie zdrowia. Powstanie stała komisja do spraw reformy służby zdrowia, w skład której wchodzić będą również przedstawiciele strony solidarnościowo-opozycyjnej.</p>
<p>Dziękuję.</p>
<p><em>Przewodniczący:</em></p>
<p>Dziękuję. Zanim oddam - jak się spodziewam - głos stronie rządowej, chciałbym żebyście państwo mieli jakąś jasność czego my możemy oczekiwać po tym naszym wspólnym posiedzeniu. Ja rozumiem, że są jak gdyby punkty, które będą uwzględnione w państwa protokole, „stoliku” tym, które będą załącznikiem do uzgodnień ogólnych. Natomiast pewne sformułowania, które uznajecie za wymagające innych kompetencji, kompetencji finansowych w formie krótkich postulatów polityczno-finansowych przedstawicie nam jako wkładkę do umieszczenia w naszym tekście.</p>
<p>Teraz, niezależnie na ten podział zasadniczy nakłada się drugi podział, co jest uzgodnione ze stroną rządową, a co nie jest uzgodnione ze stroną rządową. I to w tym podziale chciałbym otrzymać. I sądzę, że to wyczerpuje sprawę.</p>
<p>Kto z państwa? Proszę pan minister Wojtczak.</p>
<p><em>Minister Wojtczak:</em></p>
<p>Muszę powiedzieć, że z dużym zainteresowaniem wysłuchałem exposé pani doc. Kuratowskiej, ponieważ ono antycypuje nasze przyszłe spotkanie, które ma się odbyć w środę i gdzie strona solidarnościowa miała przedstawić swoje stanowisko w stosunku i do dokumentu, który żeśmy przedstawili, a który mówi o kierunkach reformy, opieki zdrowotnej i pomocy społecznej, w której zawarte są i te elementy organizacyjne i te elementy ekonomiczne, i projekty mechanizmów ekonomicznych łącznie z FUZ-em czyli Funduszem Ubezpieczeń Zdrowotnych.</p>
<p>W związku z tym ja traktuję jako pewne exposé, które tak samo będzie wygłoszone w środę, kiedy obydwa zespoły się zbiorą. Ja chciałbym w swoim w takim razie wystąpieniu traktując to jako antycypację, a nie sprawy uzgodnione czy przedyskutowane, zastanowić się i skoncentrować tylko na tym o czym faktycznie dyskutowaliśmy.</p>
<p>Ja myślę, że to co bym poczytał za osiągnięcie zespołu, to jest uzgodnienie tematyki obrad, że te tematy, które były i które mają odzwierciedlenie w tym co pani docent mówiła, dotyczą chyba najważniejszych spraw związanych z ochroną zdrowia.</p>
<p>Ja bym chciał tu dodać do tego cośmy uzgodnili i co było wspomniane, to jest problem zaniepokojenia stanem zdrowia społeczeństwa, przede wszystkim jeżeli chodzi o choroby cywilizacyjne, które służba zdrowia sama nie jest w stanie ani im zapobiegać, ani przyczynić się do zmniejszenia ich występowania. I to jest bardzo istotna rzecz, którą musimy przedstawić, że udział służby zdrowa w działaniach wymierzonych przeciwko chorobom cywilizacyjnym nie jest większy jak 20 do 30 proc. To cośmy słyszeli tutaj, a dotyczy to działań wymierzonych w poprawę warunków życia, pracy, rekreacji, problemy stylów życia, a więc bardzo duża sfera polityki społecznej, to są właśnie te sfery, które muszą być ujęte w tym co strona rządowa przedstawiła Narodowy Program Zdrowia jako projekt, który ustaliliśmy, że wspólnie będziemy starali się przygotować.</p>
<p>Sprawa dalsza, to chciałbym podkreślić, że sprawy płacowe, które zajęły nam bardzo dużo czasu, były wspólnie ze stroną związkową opracowywane i że mamy pewne stanowiska, które wiążą się z opracowaniem systemu. Ja nie wiem czy ten system obecnie, który jest tak krytykowany jest taki zły, bo jest bardzo trudno opracować jakikolwiek system, który by dał zadowolenie wszystkim pracownikom 800 tysięcznej armii służby zdrowia, który byłby motywacyjny i wybiegał w kierunku reformy ochrony zdrowia. W każdym razie jest to drugi punkt, który uzgodniliśmy wspólnie w układzie tak samo związkowym, że postaramy się taki system opracować, który jeżeli będzie przyjęty będzie funkcjonował do czasu wejścia mechanizmów ekonomicznych reform.</p>
<p>Sprawa ważna to jest sprawa samorządu lekarskiego, który może być tym czynnikiem cementującym środowisko i tak samo szczególnie kiedy dyskutuje się równoprawność różnych sektorów, sektora państwowego, spółdzielczego i prywatnego rola samorządu może lec nawet zwiększeniu i stąd nasze zgodne stanowisko, w tym wypadku trzech stron, żeby jak najbardziej przyspieszyć te sprawy, to znaczy przeprowadzenia ustawy przez Sejm nawet obecnej kadencji.</p>
<p>Chciałbym natomiast zwrócić uwagę w formie wyjaśnień jeżeli chodzi o zaopatrzenie. My wiemy, że z zaopatrzeniem służby zdrowia i w leki, i w sprzęt jednorazowy jest źle, ale trzeba powiedzieć to gwoli sprawiedliwości, że w przedstawionych materiałach, które wiążą się z rozbudową przemysłu, właśnie traktującego rozwój aparatury medycznej, a szczególnie jednorazowego użytku, są dość dobre prognostyki na ten rok jeżeli chodzi o aparaty do przetaczania krwi, bo chciałbym tu powiedzieć, że jest szansa pełnego pokrycia w roku pod koniec roku 1989, tak samo igły, natomiast zgadza się, że sytuacja nie będzie w pełni wyrównana jeżeli chodź o strzykawki.</p>
<p>Jeżeli chodzi o leki tak sytuacja jest niezadowalająca, aczkolwiek tak samo są działania bardzo aktywne przemysłu farmaceutycznego, ażeby zwiększyć podaż leków. Chciałbym tutaj powiedzieć, że faktycznie myśmy nie doszli jeszcze do sformułowania wspólnego stanowiska i jest to moja odpowiedź w tej chwili tylko wyjaśniająca, natomiast sądzę, że właśnie w środę będziemy mogli poświęcić więcej czasu na te sprawy. To samo dotyczy przemysłowej służby zdrowia, gdzie musimy przedyskutować tę sprawę z partnerami naszymi ze związków tak samo zawodowych, jak również i sprawy reformy, dlatego że w tej chwili my nie mamy oficjalnego stanowiska strony solidarnościowej w stosunku do tych tez, które były zawarte i ja zdaję sobie sprawę, ze te kierunki wyznaczają pewne docelowe rozwiązania i zgadzam się i to faktycznie padało wielokrotnie, że wymaga to bardzo dużo pracy, żeby dopracować szczegóły, bo jak to wielokrotnie powiedziano sprawa tkwi w szczegółach, a nie w ogólnych uzgodnieniach.</p>
<p>I wreszcie ostatnia sprawa, to jest jakie są plany odnośnie dalszej pracy, ponieważ tu była antycypacja jak gdyby i wniosków, już stawianych na „stół”, plany pracy są następujące, my dopiero mieliśmy dwa posiedzenia, na przyszłym posiedzeniu otrzymuje stanowisko strony solidarnościowej odnośnie reformy, ja myślę, że będziemy w stanie dokończyć dyskusję i nad zagadnieniem kształcenia i nad zagadnieniem medycznego i kadry kierowniczej jak również powołać grupę redakcyjną, tak że mamy nadzieję, że do soboty te stanowisko będzie tylko nie jednostronne tylko będziemy mogli znaleźć wiele spraw na które mamy zbieżne spojrzenie.</p>
<p>Przy czym należy się liczyć jak to zawsze bywa łatwiej jest postawić diagnozę trudniej znaleźć odpowiednie leczenie i stąd w sposobach dochodzenia do pewnych rozwiązań, musimy się liczyć , że tak jak będziemy mieli też sfery porozumienia, tak będziemy mieli wiele sfer gdzie spojrzenie nasze będzie różne.</p>
<p>Dziękuję.</p>
<p><em>Przewodniczący:</em></p>
<p>Dziękuję bardzo panu ministrowi.</p>
<p>Ja myślę, że mnie pozostaje tylko panu ministrowi i pani prof. Kuratowskiej życzyć szczęść Boże w środę.</p>
<p>I na tym posiedzenie „stolika” lekarskiego zdrowia zamykamy.</p>
<p>Czy można tak autokratycznie?</p>
<p><em>Minister Mieczysław Wilczek:</em></p>
<p>Pani dr Kuratowska wywołała mnie do tablicy. Otóż ja mogę tylko powiedzieć, że we wszystkich naszych planach rozwój przemysłu farmaceutycznego ma najwyższe wskaźniki. Stawimy w ogóle na rozwój chemii, a w chemii na rozwój farmacji jako bardzo opłacalnego przemysłu. To nie jest tak, że przemysł farmaceutyczny nie jest opłacalny. My mamy problemy, dlatego że leki są dotowane, dlatego że niskie ceny leków, czy całe kategorie ludzi w ogóle za leki nie płaci i to jest problem. Natomiast sama produkcja, zarówno na eksport jak i na rynek krajowy przy prawidłowym ustaleniu cen albo dotacji, bo to jest jedna sprawa - jest to rzędu produkcji chemicznych wysoko dotowana.</p>
<p>Tak samo wydaje mi się, że przy pewnym poważnym zaangażowaniu inwestycyjnym i przemysłu państwowego i jak wiem coraz więcej prywatnych czy półprywatnych firm będzie się zajmowało produkcją sprzętu medycznego, bo to też jest w skali światowej bardzo wysokoopłacalna produkcja, tylko jest to bardzo trudna i skomplikowana produkcja, tak że od tej strony nas nie trzeba w jakiś sposób dopingować, dlatego jak mówię jest to najciekawsza dziedzina chemii i cały program na przykład ogromny rozwoju tworzyw sztucznych w Polsce związany z rozwojem petrochemii rozwiąże takie problemy jak chociażby brak tworzyw na strzykawki, bo jest to taki przykład, że tu na to muszę się te tworzywa znaleźć. Tak że od tej strony chciałbym uspokoić, że przemysł całym frontem się nastawia, z tym że chciałbym żebyście tu państwo docenili jednak ogromny wysiłek farmacji w ostatnich latach. Jak ktoś popatrzy na statystyki leków to tam jest największy wzrost produkcji, w ogóle farmacji. Tak że to trzeba szanować i trend rozwojowy będzie przyjęty.</p>
<p><em>Przewodniczący:</em></p>
<p>Dziękuję panu ministrowi. Rozumiem że jak „na garbatego” bardzo proste.</p>
<p>Więc na tym zakończymy dyskusję nad zdrowiem i proszę bardzo, ale jesteśmy w ogromnym niedoczasie. Więc jeżeli pan profesor uważa za stosowne to bardzo proszę.</p>
<p><em>Prof. Wojtczak:</em></p>
<p>Ja chciałem wskazać na ścisłą łączność ochrony zdrowia z ochroną pracy i podkreślić w szczególności słuszność postulatu dotyczącego kompletnego uniezależnienia przemysłowej służby zdrowia od przedsiębiorstw, o czym była tu mowa - już nawet złożyliśmy w tej sprawie odpowiednie pismo, analogiczne pismo było złożone w zespole ochrony zdrowia.</p>
<p>Druga sprawa, którą chciałem poruszyć to jest - ponieważ państwo zapowiadają dyskusje nad reformą systemu płacowego, w tym systemie nie zapomnieć o losie pracowników socjalnych. To jest taki proletariat w służbie zdrowia, który jest najgorzej traktowany, często bardzo dyskryminowany i niedoceniana jest jego wielka rola w całym systemie ochrony zdrowia, ochrony pracy i ochrony społecznej, i te dwa elementy powinny być uwzględnione w waszych dalszych pracach. Tylko tyle chciałam powiedzieć.</p>
<p><em>Przewodniczący:</em></p>
<p>Dziękuję bardzo.</p>
<p>Pan jeszcze w sprawie służby zdrowia? Proszę bardzo.</p>
<p><em>Ob. Leszek Piotrowski:</em></p>
<p>Tak się składa, że uniezależnienie służby zdrowia od zakładu pracy jest również postulatem strony solidarnościowo-opozycyjnej w podzespole górniczym. Chodzi górnikom o wolny wybór lekarza i aby ten lekarz nie był uzależniony w jakikolwiek sposób od kopalni lub zakładu pracy.</p>
<p>Dziękuję bardzo.</p>
<p><em>Przewodniczący:</em></p>
<p>Dziękuję. Ja rozumiem, że tkwiło to w propozycjach pani doc. Kuratowskiej.</p>
<p>Czy mogę uznać, że temat jest wyczerpany, na temat zdrowia?</p>
<p>Dziękuję.</p>
<p>Przechodzimy do „stołu” górniczego. Może teraz dla odmiany damy pierwszeństwo referowania stronie rządowej, żeby było al pari.</p>
<p><em>Ob. Marian Gustek:</em></p>
<p>Panowie Przewodniczący! Szanowni Państwo! Moje nazwisko Gustek, reprezentuję stronę koalicyjno-rządową w podzespole górniczym. Chcę powiedzieć, że w czasie od 17 lutego gdy pracujemy, pracujemy nad tematami nie tylko górnictwa węgla kamiennego ale wszystkich górnictw, które istnieją w Polsce. W czasie naszych pierwszych prezentacji wyłoniliśmy 10 głównych tematów, które są przedmiotem naszych rozważań.</p>
<p>Pierwsza zasadnicza sprawa to są represje za działalność mającą na celu ochronę interesów pracowniczych, a dokładniej mówiąc problem przywrócenia co pracy pracowników górnictwa zwolnionych z tego powodu, poczynając od 13 grudnia 1981 roku, w tym także organizujących i biorących udział w strajkach lub niosących pomoc strajkującym.</p>
<p>Drugi temat to czas pracy górników, trzeci temat to jest system ekonomiczno-finansowy w górnictwie, czwarte - struktury organizacyjne w górnictwie, piąte funkcjonowanie służb bezpieczeństwa i higieny pracy, 7/ choroby zawodowe, wypadki i świadczenia z tym związane renty i emerytury, 8/ ochrona środowiska, 9/ system płac w górnictwie, 10/ samorządność pracownicza.</p>
<p>Już z tych tematów widać, że cały szereg rzeczy wiąże się z innymi podzespołami, jak ochrona środowiska czy ochrona zdrowia górników.</p>
<p>Mieliśmy do tej pory 5 posiedzeń. Na pierwszych trzech prezentowaliśmy stanowiska przez wszystkie strony, natomiast odnośnie tematu pierwszego: represje w tej sprawie strona koalicyjno-rządowa wyraziła wolę pozytywnego załatwienia dla pracowników ze strajków 1988 roku wszystkich problemów przywrócenia do pracy, i w tej kwestii uzyskano pełną zgodę.</p>
<p>Myślę, że już tych spraw dziś w terenie nie ma. Natomiast sprawy dotyczące zwolnień z odbywania służby wojskowej, jak również problemy pracownicze, a w szczególności przywrócenie do pracy wynikające z rozwiązania stosunku pracy w okresie od 13 grudnia 1981 strona koalicyjno-rządowa uznała, że rozstrzygnięcie tej kwestii należy przekazać do rozpatrzenia przez Zespół do spraw Gospodarki i Polityki Społecznej lub inny. Ponieważ uważamy, że chodzi tutaj o ewentualne decyzje dotyczące byłych pracowników z całej gospodarki uspołecznionej, a nie tylko z górnictwa. Strona solidarnościowo-opozycyjna zaproponowała natomiast zobowiązanie właściwych władz górniczych, aby wszystkie kopalnie i zakłady górnicze przywróciły do pracy zwolnionych po 13 grudnia 1981 za działalność mającą na celu ochronę interesów pracowniczych. W trybie ugody przewidującej między innymi wypłacenie wynagrodzenia za czas niewykonywania pracy, obliczonego jak za urlop wypoczynkowy. Zaś w sprawie powoływania powołanych w 1988 roku do odbycia zasadniczej służby wojskowej, aby Minister Przemysłu względnie dyrektorzy generalni właściwych wspólnot czy kombinatów wystąpili do Ministra Obrony Narodowej o zwolnienie ze służby zasadniczej.</p>
<p>Strona OPZZ poparła te stanowiska. W związku z tym sporządzono stosowny protokół rozbieżności.</p>
<p>W pozostałych punktach programu prac podzespołu sytuacja wygląda następująco: we wspólnie rozpatrywanych trzech problemach, mianowicie to są zasadnicze problemy w tym podzespole, to jest czas pracy górników, system ekonomiczno-finansowy oraz struktury organizacyjne zarządzania w górnictwie. W toku dyskusji zarysowała się zgoda co do podstawowej zasady, zasada 5-dniowego tygodnia pracy dla górników oraz konieczności wypracowania w górnictwie nowego systemu finansowo-ekonomicznego zgodnego z zasadami reformy gospodarczej. Natomiast do rozbieżności dochodzi z chwilą, gdy zachodzi pytanie jak to zrobić? Jest w tej sprawie wiele propozycji i ze strony rządowej, i ze strony solidarnościowej, jak i ze strony OPZZ. Strona rządowa wyszła z propozycją, jedną z propozycji, aby planować wydobycie na 5 dni w tygodniu, wynosiłoby to rzędu 160 milionów a pozostałe 30 mln na jakiejś umowie między załogami a zakładami pracy, czy Ministrem Przemysłu. „Solidarność” wyszła z propozycją likwidowania częściowego schodzenia z sobót do 1991 roku, które w sumie by przyniosły rezygnację z wydobycia około 9,5 mln ton węgla.</p>
<p>Jest rozważany też problem zmniejszenia wydobycia, ale i stworzenia i takich warunków, żeby górnik pracował 5 dni w tygodniu, a kopalnie 6, żeby wszystkie kopalnie mogły tak pracować, to trzeba by na Śląsku wprowadzić około 40 tysięcy ludzi, których nie ma skąd wziąć, gdzie zakwaterować i stworzyć im godziwe warunki życia. W związku z tym rozważana jest przez stronę rządowa alternatywa zamknięcia 10 - 12 kopalń mniej efektywnych, mniej rentownych i przemieszczenia tych ludzi do tych kopalń bardziej wydajnych. Istota rzeczy polega na tym, centrum winno - moim zdaniem - zdecydowanie powiedzieć ile na przestrzeni najbliższych lat górnictwo powinno koniecznie wydobywać węgla, od tego się zaczyna, czy - bo można postawić tak sprawę: pracujemy tylko 5 dni w tygodniu, rezygnujemy z 30 milionów ton węgla. Czy nas stać na to? Można zamknąć kopalnie, tylko czy załogi się na to zgodzą i czy będzie wsparcie społeczne tego?</p>
<p>Podstawowa sprawa jak szybko zejdziemy z sobót, jak szybko dojdziemy do tego, że górnicy będą pracowali tylko 5 dni w tygodniu, uzależnione to jest od niezbędnej dla gospodarki narodowej ilości węgla. Jak do tej pory stoimy na stanowisku, że chcieliśmy przez lata 1989 - 1990 uszanować decyzje nowej ekipy rządowej, która zatwierdziła CPR i Sejm, który zatwierdził NPSG do 1990, aby wszystkie inne sprawy rozpocząć planistycznie od 1990 roku. Dlaczego o tym mówię? Między innymi dlatego, że już wcześniej przy pomocy najwybitniejszych ekonomistów i ludzi nauki część panów siedzi tutaj przy tym stole, pod auspicjami Rady Głównej Polskiego Towarzystwa Ekonomicznego opracowane są założenia do systemu finansowo-ekonomicznego i wynikających stąd struktur dla górnictwa węgla kamiennego i górnictw w ogóle.</p>
<p>Zaproponowaliśmy stronie opozycyjno-solidarnościowej udział w tych pracach takiego systemu. Przewidujemy, że dziś w ciągu pół roku będą zrobione założenia, natomiast takiego systemu w ciągu roku naukowcy nie są w stanie opracować i ten system ma być - jak wszystko pójdzie dobrze - do 1990 roku gotowy. W oparciu o ten system... ale wtedy sobie też trzeba powiedzieć, ile nam w tym kraju jest - jaka wielkość węgla nam jest potrzebna niezbędnie. I wtedy moglibyśmy przechodzić do głębszych, dalszych zmian w górnictwie. Ja chcę podkreślić, że to górnictwo od 1980 roku jest już cztery razy reformowane, a to górnictwo potrzebuje stabilizacji, i jakiejś pewności na jutro co z nim będzie.</p>
<p>Wyszliśmy też naprzeciw w porozumieniu z ministrem przemysłu i generalnym dyrektorem Wspólnoty Węgla Kamiennego, aby nie zmniejszając wydobycia, od 1 czerwca 1989 r. nie prowadzić wydobycia na zmianie nocnej, na tak zwanej „trzeciej zmianie”, w soboty, z soboty na niedzielę. Po naszym takim oświadczeniu strona opozycyjno-solidarnościowa uznała, że to jest za mały krok i tych spraw zdecydowanie nie przyjęła.</p>
<p>W związku z tym zaproponowano, aby wszystkie strony przedstawiły w stosunku do wszystkiej górnictw swoje propozycje, strona rządowo-koalicyjna, solidarnościowa, opozycyjna to przedstawiła, natomiast strona OPZZ przygotuje to do 11 marca.</p>
<p>Myślę, że tutaj uzyskanie pełnej zgody będzie bardzo trudne. W pozostałych problemach, we wszystkich 6 punktach rysuje się możliwość uzgodnienia stanowisk i wypracowania uzgodnienia, ale w zakresie - podkreślam spraw górnictwa. Dlaczego o tym mówię, bo jeżeli się mówi o bezpieczeństwa pracy, to chcemy mówię o bezpieczeństwie pracy w górnictwie, ale jeżeli na tym wtedy wychodzi się z referatami i przy tym „stoliku” proponuje się zmianę w prokuraturze, w Radzie Państwa, to uważam, że to nie jest na „stolik” górniczy. I dlatego uważam, że do tamtych spraw na pewno nie domówimy się, a na pewno domówimy się do wszystkich spraw związanych z górnictwem.</p>
<p>Są już powołane dwie grupy redakcyjno-robocze, które na następne posiedzenie przygotowują między innymi tekst dotyczący funkcjonowania służb bezpieczeństwa i higieny pracy oraz chorób zawodowych, wypadków i związanych z nimi świadczeń.</p>
<p>Biorąc pod uwagę przedstawione na poprzednich posiedzeniach stanowiska podobnego trybu uzgodnienia wspólnego stanowiska należy się spodziewać w sprawach rent i emerytur, ochrony środowiska, systemu płac w górnictwie i samorządności pracowniczej. Przy czym chcę powiedzieć, że domówimy się co do kierunków, natomiast stoimy na stanowisku przynajmniej strona rządowa, ale myślę, że będzie pełna akceptacja i ze strony „Solidarności” i OPZZ, że szczegółowe wypracowania powinny być wynegocjowane później między praworządnymi ministerstwami czy Radą Ministrów, czy Sejmem, bo są to sprawy które wymagają na przykład zmiany ustaw. My możemy zainspirować pewne zmiany.</p>
<p>Ja myślę, że dużym dorobkiem naszego „stołu” jest fakt, że jest bardzo duży rejestr zagadnień, które w tym górnictwie narosły i które jeżeli nie załatwimy ich wszystkich przy tym „stoliku”, to na pewno w przyszłości trzeba je będzie załatwić, przy czym ja chcę tu na zakończenie podkreślić, że nawet gdybyśmy w Polsce wydobywali 50% tego co wydobywamy, a więc zeszli do 100 mln ton wydobycia węgla, będzie to górnictwo bardzo duże i problemy w tym górnictwie ludzkie, społeczne, zawsze będą.</p>
<p>Dziękuję bardzo.</p>
<p><em>Przewodniczący:</em></p>
<p>Dziękuję.</p>
<p>Rozumiem, że teraz strona solidarnościowa, kto będzie referował?</p>
<p><em>Ob. Leszek Piotrowski:</em></p>
<p>Rzeczywiście w Podzespole do spraw Górnictwa było pięć posiedzeń do tej pory, ale my jednak widzimy nieco inaczej efekty tych posiedzeń, niż pan minister Gustek. Doszło do podpisania protokołu rozbieżności dotyczącego problemu, a raczej żądania przywrócenia górników do pracy. Przywrócenia tych, którzy stracili pracę po 13 grudnia 1981 roku. Doszliśmy do porozumienia co do przywrócenia do pracy tylko tych, którzy tę pracę stracili po sierpniowych strajkach 1988 r.</p>
<p>Nie są załatwione dwie sprawy, te, o których teraz mówię, to znaczy za strajki sierpniowe. H. Badura nie została przywrócona do pracy jeszcze, nie został do pracy przywrócony Zdzisław Bartosik. Te sprawy są zawisłe w sądzie, jedna w sądzie pracy w Jastrzębiu, druga w sądzie pracy w Mysłowicach, więc o tyle tutaj muszę poprawić mojego przedmówcę.</p>
<p>Problem jest otwarty i z tym udajemy się do Zespołu Gospodarczego i Polityki Społecznej, pracowników, którzy stracili pracę po 13 grudnia 1981 r. do sierpnia 1988 r. Dalej jest problem co najmniej 60 górników powołanych represyjnie do zasadniczej służby wojskowej. Tego rzeczywiście nie możemy rozstrzygnąć w Zespole do spraw Górnictwa, chociaż siedzą tam po jednej stronie pracodawcy, a po drugiej stronie pracownicy. Jeżeli ci górnicy zostali powołani do zasadniczej służby wojskowej z powodu tego, że na kopalniach protestowali względnie brali udział w akcjach strajkowych to musi to rozstrzygnąć ktoś inny, naszym zdaniem Ministerstwo Obrony Narodowej. My możemy tylko o to apelować, aby ci górnicy wrócili na dół do kopalni, aby ich służba wojskowa nie była represją za strajk. O czasie pracy w górnictwie będzie mówił mój kolega, ja chciałem tylko jeden wycinek z tego problemu tutaj zasygnalizować i prosić o rozstrzygnięcie, a mianowicie chodzi o prace kobiet w kopalniach i zakładach górniczych w nocy. Nasz zapis do protokołu rozbieżności, to znaczy strony solidarnościowo-opozycyjnej był taki: „wprowadza się bezwzględny zakaz zatrudniania w kopalniach i zakładach górniczych kobiet w nocy”. Z przyjemnością stwierdzam, że w dokumencie, który dzisiaj miałem możliwość przeczytać, a mianowicie w elementach nowej umowy społecznej, w załączniku do pkt. 4-1 to znaczy do programu ochrony pracy włączono zapis bardzo podobny do naszego, mianowicie opracowanie w ciągu 3 miesięcy programu stopniowego eliminowania pracy kobiet na nocnej zmianie. Więc jesteśmy zbieżni z naszym żądaniem zakazu, w ogóle generalnego zakazu pracy kobiet w kopalniach i zakładach górniczych w nocy. Z tym co tutaj w Zespole Gospodarczym i Polityki Społecznej zostało wyrzeczone przez stronę, jak rozumiem rządowo-koalicyjną. Natomiast władze górnicze nie chcą o tym słyszeć.</p>
<p>Natomiast jeśli idzie o stanowisko trzeciej niezależnej strony, to też jest za zakazem pracy kobiet w górnictwie, z tym, że chciałaby wprowadzić pewne wyjątki do takiego zakazu, a mianowicie wyjątki mogłyby dotyczyć ich zdaniem telefonistek, kucharek, sprzątaczek.</p>
<p>Dziękuję bardzo.</p>
<p><em>Przewodniczący:</em></p>
<p>Dziękuję. Pan Stawski.</p>
<p><em>Ob. Grzegorz Stawski - górnik z kopalni „Manifest Lipcowy”:</em></p>
<p>Mnie pozostało do odczytania tekst, który podsumowuje sprawy oprócz represji, któreśmy rozważali i względem których pozostały nam protokoły rozbieżności. Przedstawiam wyniki w pozostałych najważniejszych sprawach rozważanych przy stole górniczym. Są to sprawy nierozstrzygnięte, które pragnę wnieść pod obrady „stołu” gospodarki i polityki społecznej. Szczegółowy protokół został dzisiaj rozdany.</p>
<p>Pierwsza sprawa to zagadnienie ilości dni roboczych w górnictwie. W tej sprawie ustalono jedynie protokół rozbieżności. ''Solidarność” zaproponowała pełną likwidację pracy w soboty od połowy 1991 r., a do tego czasu praca w soboty byłaby dobrowolna. Przy czym jeden górnik mógłby pracować tylko dwie soboty miesięcznie, otrzymując za „czarne dni” 80 proc. całkowitego wynagrodzenia. Żeby to było jasne, „czarne dni” to są dni liczone od poniedziałku do piątku.</p>
<p>Strona rządowa przedstawiła kilka wariantów w tej sprawie, w tym wariant utrzymujący dotychczasowy stan i oświadczyła, że wybór jednego z nich nastąpi dopiero do 30 czerwca 1990 r. Zdaniem „Solidarności” takie podejście w ogóle uniemożliwia ewentualne zbliżenie stanowisk.</p>
<p>W sprawie struktur organizacyjnych górnictwa ustalono jedynie protokół rozbieżności. „Solidarność” postuluje zniesienie Wspólnoty Węgla Kamiennego, Wspólnoty Energetyki i Węgla Brunatnego. Zniesienie przedsiębiorstw eksploatacji węgla i usamodzielnienie kopalń, znosząc status przedsiębiorstw użyteczności publicznej. Do tego należałoby dostosować system ekonomiczno-finansowy.</p>
<p>Strona rządowa w tej sprawie w protokole rozbieżności nie precyzuje swojego stanowiska, twierdząc, że najpierw określi model ekonomiczno-finansowy, co ma trwać do 30 czerwca 1990 r. a potem model ten „wymusi system zarządzania i struktury organizacyjnej”, tak jak poprzednio również i to podejście zdaniem „Solidarności” uniemożliwia zbliżenie stanowisk.</p>
<p>Proszę państwa, chciałbym jeszcze do tego dołożyć pewną rzecz zasadniczą. Większość z tych postulatów, które zostały przedstawione na górniczym „stole” one mają swoją historię. Część z tych postulatów pokrywa się z postulatami strajkowymi z sierpnia 1980 r. Tak wygląda sprawa, tzn. w ten sposób wygląda sprawa systemów płacowych, które przez cały okres trwania „Solidarności”, poprzez stan wojenny i do tego czasu nie zostały rozwiązane. Problem struktur, który też od czasu 1980 r. jest dalej niezałatwiony. To znaczy rzeczywiście zgadzam się tutaj z ministrem Gustkiem, że w górnictwie były cztery reformy, z tym że akurat w tych wszystkich reformach to najlepiej wychodziliśmy na zrzeszeniach, bo mieliśmy samorządy, chociaż z ograniczoną możliwością działania, lecz jednak samorządy te miały jakiś tam wpływ na pracę kopalni, na fundusz i tym samym mogły co nieco podzielić w sposób taki, jaki sobie tego życzyła załoga.</p>
<p>W tej chwili ta kolejna metamorfoza, tzn. zamiana gwarectw na przedsiębiorstwa eksploatacji węgla to jest tylko zamiana nazwy. No i oczywiście zlikwidowanych zostało kilka gwarectw, ale sama idea została zachowana. Tzn. gwarectwa były kiedyś tak samo przedsiębiorstwami wielozakładowymi, a w tej chwili zmniejszono ich ilość.</p>
<p>Nas do tego stołu przywiodła niezałatwiona sprawa z sierpnia 1988 r. W sierpniu 1988 r., a właściwie już we wrześniu zakończyliśmy strajk kompromisem. Tzn. kompromis ten polegał na tym, że w związku z ideą „okrągłego stołu” w związku z szansą porozumienia górnicy zrezygnowali z negocjowania postulatów, przekładając je na obrady tzw. „górniczego stołu”, który już wtedy w ogólnym zarysie się jakoś nam ujawnił.</p>
<p>Nie wiem, to może zabrzmi troszeczkę buńczucznie, ale wydaje mi się, że tamten okres dawał większe szanse na załatwienie tych wszystkich problemów, z którymi w tej chwili przychodzimy do „górniczego stołu”. Odstąpiliśmy od żądań strajkowych na tamten czas, przyszliśmy z nimi na obrady no i akurat tak się złożyło, że w tej chwili te sprawy mogły w tamtym czasie być załatwione dużo szybciej i prościej, w tej chwili napotykają na dużo większy opór.</p>
<p>Dziękuję.</p>
<p><em>Przewodniczący:</em></p>
<p>Pan Tomasz Stankiewicz.</p>
<p><em>Ob. Tomasz Stankiewicz:</em></p>
<p>Jako że uczestniczę także w obradach „stołu” górniczego chciałbym tutaj przedstawić pewien komentarz dodatkowy. Potwierdzić, że moim zdaniem „stół” górniczy jest specyficzny. Górnicy strajkowali i właśnie dlatego mają swój branżowy „stół”. Górnicy przerwali strajki, bo im powiedziano, że ich postulaty będą rozpatrzone przy „okrągłym stole” i tam załatwione. Przynajmniej tak to rozumieją i takie są ich oczekiwania.</p>
<p>Jest więc sprawą, moim zdaniem, wysokiej politycznej rangi to, czy „Solidarność” od „stołu” górniczego wróci do kopalń z pustymi rękami, czy też coś konkretnego górnikom przyniesie.</p>
<p>Sądzę, że jest rzeczą konieczną, aby coś mogli uzyskać i to konkretnego. Ogólne sformułowania, takie jak my tutaj robimy w sprawach gospodarczych będą dla górników nieczytelne.</p>
<p>Tymczasem, moim zdaniem, wyraźnie zanosi się na to, że „Solidarność” górnicza odejdzie od „okrągłego stołu” z samymi protokółami rozbieżności. Zwłaszcza w sprawach kluczowych. Może co do zakazu pracy kobiet w nocy to się dogadamy, bo to już widać. Ale chodzi tutaj o sprawy kluczowe.</p>
<p>Nie waham się powiedzieć, że może to wywołać bardzo niepokojącą sytuację na Śląsku. To, że „Solidarności” grozi odejście tylko z protokółami rozbieżności. To jest jakby praca na nowy wybuch.</p>
<p>Chciałem podkreślić, że jednym z powodów trudności w porozumieniu jest brak zajęcia jasnego stanowiska przez stronę rządową - górniczą. Tego z przemówienia przewodniczącego Gustka nie było widać. Oto np. w sprawie czasu pracy strona rządowa przy „stole” górniczym przyjęła wszystkie propozycje, w tym także propozycje „Solidarności” oświadczając, że wybór propozycji nastąpi za rok. Podobnie jest w pozostałych, najważniejszych sprawach.</p>
<p>Mówię tutaj to, bo nie ukrywamy, że liczymy na jakieś wywarcie wpływu przez pana prof. Bakę, przez premiera Sekułę i ministra Wilczka na przebieg obrad „stołu” górniczego. Apelujemy zwłaszcza, by wprawy wspólnot, rozwiązania wspólnot i byłych gwarectw, zwanych dzisiaj przedsiębiorstwami eksploatacji węgla, aby te sprawy były wręcz rozstrzygnięte tu, na „stole” gospodarczym. „Stół” górniczy jest bowiem do tego niezbyt dobrze skonstruowany. W rządowym zespole górniczym zasiadają bowiem m.in. dyrektorzy ze wspólnot, czy tych gwarectw, to jest tych przedsiębiorstw eksploatacji węgla. Mówiąc bardzo delikatnie, w tej sytuacji rozmowy w „stole” górniczym o zniesieniu wspólnot i przedsiębiorstw eksploatacji węgla są co najmniej niezręczne i nie rokują niczego więcej, jak protokoły rozbieżności.</p>
<p>W związku z tym wykonując decyzję strony solidarnościowej Zespołu Gospodarki i Polityki Społecznej zgłaszam następujące uzupełnienie naszego tekstu.</p>
<p>Załącznik - uzupełnienie do tekstu uzgodnienia „okrągłego stołu” w sprawach gospodarczych i społecznych, do rozdziału V - nowy ład ekonomiczny. Pkt 2-k.</p>
<p>„Zlikwidowane zostaną w ciągu trzech miesięcy Wspólnota Węgla Kamiennego oraz Wspólnota Energetyki i Węgla Brunatnego oraz rozwiązane w tym samym czasie będą przedsiębiorstwa eksploatacji węgla. Kopalnie otrzymają samodzielność i działać będą na zasadach ogólnych tj. zniesiony będzie ich status przedsiębiorstw użyteczności publicznej”.</p>
<p>Myślę, że ten postulat nie wymaga tutaj uzasadniania. Chodzi o to czy rząd chce nadal utrzymywać scentralizowany nakazowy system zarządzenia w górnictwie, czy nie.</p>
<p>Dziękuję bardzo.</p>
<p><em>Przewodniczący:</em></p>
<p>Dziękuję. Pan Rajmund Moric przedstawiciel OPZZ.</p>
<p><em>Ob. Rajmund Moric - OPZZ:</em></p>
<p>Moric Rajmund - przedstawiciel OPZZ, przewodniczący Federacji Związków Zawodowych Górników, współprzewodniczący „stolika” górniczego.</p>
<p>Proszę państwa, ja chcę powiedzieć, że ja zdaję sobie sprawę, że państwo w zasadzie teraz tak słuchają co te strony w tym górnictwie chcą, o co one się tak wykłócają i patrzycie teraz na nas z politowaniem.</p>
<p>Ja chcę powiedzieć tak - cele niewątpliwie zasiadających wszystkich trzech stron przy tym stole, są wspólne, tak można powiedzieć. Jesteśmy zgodni. Natomiast różnimy się co do metod rozwiązywania tych problemów. Natomiast chcę też powiedzieć jedną rzecz na samym wstępie, że OPZZ, Federacja, swoje stanowiska przedstawia i prezentuje nie tylko na bazie i fali postrajkowej sierpnia 1988 r., chociaż jest ona bardzo ważna, ale również na bazie postulatów załogowych, które Federacja zbiera i które realizuje. Jak również chcę powiedzieć - na bazie wniosków z kopalń, które wypłynęły w sierpniu i wrześniu 1988 r. również tych, które nie strajkowały. Ponieważ zawsze uważaliśmy, że strajk jest ostateczną bronią i jeżeli można coś załatwić nie strajkując to te postulaty załatwiamy.</p>
<p>Jeżeli chodzi, nie będę mówił o tym gdzie jesteśmy zgodni, tylko gdzie ewentualnie ruch zawodowy ma trochę inne spojrzenie. Inne spojrzenie mamy troszeczkę w zakresie czasu pracy.</p>
<p>Proszę państwa ja chcę powiedzieć, że może czas pracy w tej chwili to jest taki element, którego środowisko górnicze wyrzekało się dla dobra kraju od 1982 do 1988 roku, niejako przyzwalając na wydłużenie tego czasu pracy do sześciu dni. Natomiast chcę powiedzieć , że obecnie sprawa czasu pracy jest chyba pierwszym przykładem pluralizmu związkowego.</p>
<p>Dlaczego o tym w ten sposób mówię? Postulaty w zakresie czasu pracy zarówno jastrzębskie, jak i z 1988 roku z sierpnia mówiły: doprowadzić do dobrowolności pracy w soboty. I chcę powiedzieć, że na dzień dzisiejszy, chociaż są pewne uchybienia, ta dobrowolność na bazie porozumienia między Federacją Związków Zawodowych Górników i panem ministrem Wilczkiem, została w kopalniach wprowadzona.</p>
<p>Chcę powiedzieć, że oczywiście są tu pewne wynaturzenia jak np. wałbrzyskie, które zostało wyeliminowane decyzjami dyrektora generalnego Szlachty w sobotę, niemniej funkcjonuje. Natomiast chcę powiedzieć, że w tej sytuacji, kiedy są dwa związki i coś się załatwia, drugi związek próbuje iść dalej i my go popieramy oczywiście, bo jesteśmy za rozwiązaniami dalej idącymi i zawsze.</p>
<p>Natomiast chcę powiedzieć w ten sposób - czym my się różnimy? Uważamy, że po pierwsze musi być planowanie wydobycia na 5 dni. Jeżeli będzie takie planowanie, nie będzie żadnych przymusów nieformalnych w zakresie wydłużenia czasu pracy. Uważamy po pierwsze, że ma być dobrowolność pracy w soboty. I mówię, że ona już jest w jakiś sposób zapewniona, ma być zapewniona możliwość wypoczynku. I chcę powiedzieć, że jesteśmy też zgodni ze stroną opozycyjną o wyłączeniu kobiet ze zmiany nocnej. Ale znając sprawy i specyfikę górniczą - nie w ciągu jednego dnia, ponieważ jest to nierealne, bo to praktycznie staną kopalnie, bo pewne stanowiska zajmują kobiety nie tylko w górnictwie. Ale jednak uważamy, że w takich wyłączeniach jak centrale telefoniczne, markownie, łazienne pozostawić to do roku 1991, natomiast na stanowiskach produkcyjnych bezwzględny zakaz w sensie warsztatów, przeróbki mechanicznej, tam gdzie te prace są bardzo uciążliwe. A tutaj rok 1991 określić taką granicą docelową i zmieniać po prostu strukturę zatrudnienia. Bo tego od ręki nie można zrobić, nikt nie znajdzie odpowiedniej ilości mężczyzn do pracy na tych stanowiskach, bo to jest niemożliwe.</p>
<p>Jeżeli teraz chodzi o sprawy związane z systemem ekonomicznym. Chcę powiedzieć, że nasze stanowisko jest jednoznaczne. Dopóki sobie nie określimy jaki mamy mieć system ekonomiczny w górnictwie, to mówienie o strukturach jest trochę w świetle utopii. My uważamy, tak jak i zespół rolniczy, że aby następowała poprawa efektywności, aby przestano mówić, że górnictwo jest tym przemysłem, który jest dotowany, a więc tą kulą u nogi, powinno nastąpić urynkowienie gospodarki w przemyśle surowcowo-energetycznym. I jeżeli takie urynkowienie nastąpi od razu, wtedy oczywiście inaczej będą wyglądać struktury zarządzania. Czym później, tym bardziej się odwleką jednoznaczne i docelowe rozwiązania organizacyjne.</p>
<p>Chcę powiedzieć, że stawianie sprawy inaczej - bo do tej pory w polityce rządu była taka teza - urynkowiajmy wszystko, ale surowce i energię na samym końcu.</p>
<p>Proszę państwa, nie jestem ekonomistą, jesteście tutaj fachowcami. Jeżeli zrobimy urynkowienie naszej gospodarki przy założeniu nieurynkowionych cen surowców, paliw i energii, to całe to urynkowienie, proszę państwa, jest fikcją i iluzją. Bo potem kiedy dojdziecie państwo do wniosku, że trzeba i ten element ruszyć, całe urynkowienie „bierze w łeb”. Ja bardzo przepraszam, jestem górnikiem i mam czasem wyrażenia takie ostre.</p>
<p>I dlatego zwracamy uwagę na to, że my jako związki zawodowe uważamy, aby mając na względzie dobro gospodarki, że w pierwszej kolejności należy rozpocząć od energii, paliw i surowców. Albo się zdecydować, ale przy umowie społecznej, że tego nie robimy. I wtedy nie narzekajmy, że górnictwo bierze dotacje.</p>
<p>Jeżeli teraz chodzi o sprawy systemów ekonomicznych - tu też się trochę różnimy, bo jako związki wysuwamy następny postulat w tym zakresie, który tu nie był poruszany. To jest sprawa jednolitych systemów cen, cen transakcyjnych do obydwóch obszarów płatniczych tj. do I i do II obszaru płatniczego.</p>
<p>Na dzień dzisiejszy w zakresie surowców są duże zróżnicowania cen. I prawdę powiedziawszy, tylko jakiś przymus, taki mechaniczny, bym powiedział, autokratyczny zmusza nasze zakłady górnicze do eksportu do I obszaru płatniczego. W wielu przypadkach to się po prostu nie opłaca, jest bardzo duże zróżnicowanie cen i to się nie opłaca. I stawiamy na to, aby te ceny były właśnie ujednolicone, ponieważ to powoduje napięcia, jest to sztuczne.</p>
<p>Jak również stawiamy sprawę ujednolicenia cen transakcyjnych dla kraju, bo również w tej chwili jest taka sytuacja, że nie opłaca się zakładom górniczym produkować na kraj, powoduje to napięcia, niemożliwość wypracowania odpowiedniej ilości zysku. A więc w tym i partycypacji załogi w efekcie swojej pracy.</p>
<p>Chcę powiedzieć, że następnym elementem w sprawach systemów ekonomicznych to jest sprawa środków na inwestycje górnicze</p>
<p>Proszę państwa, inwestycje górnicze to są takie, które są bardzo kapitałochłonne, które efekty przynoszą po wielu, wielu latach. Stąd banki, cały nasz system bankowy, który jest nastawiony - może i słusznie - generalnie na szybki zysk, nie chcę kredytować inwestycji górniczych. Ponadto kumulowanie się odsetek byłoby tak duże, że każda inwestycja górnicza jest z góry skazana na niepowodzenie. Dlatego uważamy, że należy znaleźć inne rozwiązania inwestycyjne, które by spowodowały, że w końcu nie staniemy przed barierą niemożności eksploatacji nie tylko z racji kwestii czasu pracy, ale po prostu z braku miejsc pracy.</p>
<p>W sprawach struktur. Chcę powiedzieć, że do tych spraw podchodzimy trochę elastyczniej niż strona opozycyjna i trochę też inaczej niż strona rządowa. Po prostu podchodzimy elastyczniej do tego.</p>
<p>Jeżeli wysoki „stolik”, komisja się zdecyduje, że urynkawiamy górnictwo, wtedy uważamy - struktura powinna być dwustopniowa, jednoznaczna: ministerstwo, ale tu my jesteśmy za ministerstwem przemysłu wydobywczego i energii. Nie chcę tu tłumaczyć całego wywodu. Ma to w całym świecie pewną specyfikę. A następnie kopalnia samodzielna. Ale mówię - pod warunkiem urynkowienia. I moment, w którym nastąpi urynkowienie gospodarki górniczej - taki model naszym zdaniem jest do przyjęcia.</p>
<p>W przypadku braku tego urynkowienia albo w okresie przejściowym, kiedy tego urynkowienia nie będzie, ministerstwo wydobywczo-energetyczne, przedsiębiorstwo wielozakładowe, kombinat, nazwy są do ustalenia oraz kopalnie. Oczywiście powstaje tutaj to pośrednie ogniwo, wiemy o tym, przedsiębiorstwo wielozakładowe. Ale w sytuacji kiedy nie ma urynkowienia, kiedy są dotacje, kiedy trzeba wprowadzać rentę wyrównawczą wynikającą z warunków geologicznych poszczególnych kopalń, wynikającą z różnych systemów eksploatacji niezależnych od kopalń, bo się na przykład wiąże z ochroną powierzchni, z wpływami na powierzchnię, wtedy jeśli potrzebne jakieś urealnienie tych parametrów, aby wszystkie kopalnie miały jakieś szanse, ktoś to musi robić. Ministerstwo czy obojętnie jak by je nie nazwać uważamy, że nie jest w stanie tego zrobić, ponieważ te struktury do czego innego powołano. Ministerstwo jest powołane do tworzenia prawa, mechanizmów, a nie do dzielenia pewnych, czy wyrównywania pewnych warunków eksploatacyjnych. Na tym trzeba się znać, trzeba na bieżąco w tym siedzieć i dlatego wydaje się, że takie właśnie przedsiębiorstwa do tego czasu, jak nie będzie jednoznacznego systemu jest tutaj potrzebne.</p>
<p>No i oczywiście następnie kopalnia, która będzie pracowała nie tak jak do tej pory uznaniowo, ale na zasadzie tych ściśle określonych parametrów z początkiem roku według tych parametrów się rozliczająca.</p>
<p>Chcę powiedzieć, że tu się różnimy, że dajemy taki wariantowy system w zależności od tych rozwiązań ekonomicznych.</p>
<p>Na koniec chcę powiedzieć, że faktycznie nie jest tak dobrze przy tym „stoliku” górniczym, może w niektórych elementach uzyskamy zbliżenie, uzyskujemy zbliżenie i się porozumiemy, ale dla nas w sprawach zasadniczych na przykład jeszcze strona rządowa się nie ustosunkowała, to jest do zgłoszonych przez nas wniosków naszych, nie tylko tych spraw strajkowych, ale wniosków naszych z naszego zjazdu, konferencji delegatów, gdzie są tematy, problemy dla całego górnictwa, które powinny być rozwiązane nie czekając, aż w tym czy innym ośrodku znowu wybuchnie akcja protestacyjna czy jakieś zamieszki społeczne.</p>
<p><em>Przewodniczący:</em></p>
<p>Rozumiem, że teraz przyszedł czas na decyzję pana ministra Wilczka i pana premiera Sekuły.</p>
<p><em>Minister Mieczysław Wilczek:</em></p>
<p>Więc ja myślę, jeżeli pan profesor pozwoli, że to nie będą decyzje, bo przecież nie po to się tu zebraliśmy, natomiast ja chciałbym zwrócić - akurat jest doskonała okazja teraz - tutaj zwracam się do obecnych na sali ekonomistów, jeżeli potrafią mnie pilnie słuchać, to prosiłbym ich bardzo o to. Otóż mamy rozpatrzyć sprawę pracy górników w kontekście polskiej gospodarki i dobrze, że to się stało przy tym stole. Otóż nikomu nie trzeba tłumaczyć, ani w tym towarzystwie ani w żadnym innym, że żądania górników, żeby pracowali 5 dni są uzasadnione i wypływają, że tak powiem z naturalnych pobudek, i muszę powiedzieć, że czuję się niedobrze, jeżeli nie mogę tych postulatów zrealizować.</p>
<p>Ja tylko chciałbym żebyście państwo się w moją rolę tutaj wstawili, jak powinienem się zachować, jak powinna się zachować gospodarka polska w tej sytuacji, przyznając te wszystkie racje? My rozpatrując rozwój energetyki w Polsce, przewidujemy takie trzy warianty, wszystkie z nich przewidują najbardziej ambitny przewiduje, że w 2000 roku będziemy wydobywać 180 milionów ton węgla, czyli mniej o 10 milionów niż teraz. Cały przyrost zapotrzebowania energii na energię szukamy z innych źródeł.</p>
<p>Ale jest też taki wariant, który uwzględnia już teraz te zgłoszone postulaty, ograniczenia wydobycia do 145 milionów ton węgla, jest to oczywiście realne pod warunkiem, że do 2000 roku wybudujemy co najmniej 3 elektrownie jądrowe i jeżeli zwiększymy zużycie gazu w Polsce, z jakichś 4,5 miliona do 30 prawie 38, czy 40 miliardów metrów sześciennych gazu, co związane jest z dużymi inwestycjami budowanych przesyłek gazu. I nie chciałbym tutaj poddawać te różne elementy tego programu ocenie, bo przecież to pracują nad tym sztaby ludzi i musimy takiego programu się dopracować, bo jakiś rozwój energetyki w Polce musimy przewidzieć.</p>
<p>I teraz sprawa, w jaki sposób przejść, ja mówię - i to co się dzieje w naszym górnictwie nie jest niczym nowym, przemysły górnicze Zachodu, na które tu tak bardzo często się powołujemy, przechodziły to w ostatnich 20 latach, klasycznym przykładem jest tutaj górnictwo brytyjskie, które jak gdyby taką samą drogę musiało przejść. Czyli jeżeli liczymy się jak gdyby z koniecznością obniżenia wydobycia węgla. Wszyscy ekonomiści tutaj obecni uznaliby za nonsens gdybyśmy równo obniżali wydobycie w nowoczesnych kopalniach, w które zainwestowaliśmy ogromne pieniądze, gdzie koszt uzyskania węgla jest o połowę powiedzmy niższy niż w tych kopalniach starych, czyli musi się to odbywać metodą koncentracji wydobycia w kopalniach, które dadzą węgiel uzyskiwany najmniejszym kosztem, bo przecież do tego zmierzamy, jeżeli mamy gospodarkę poprawić, to musi być ona efektywna.</p>
<p>Wiemy, że nie można spełnić tego postulatu, żeby kopalnie pracowały na 6 dni w tygodniu, a górnicy, żeby pracowali 5 dni w tygodniu, bez dołożenia dodatkowo około 40 do 50 tysięcy górników. Ani nikt tych górników na Śląsk nie jest w stanie zwerbować, ani zwerbować tych górników dodatkowych nie chce, bo nie lubi już tych, których tam ściągnęliśmy, żeby ten program wydobycia zrobić. Śląsk nie zniesie takiego większego zasilenia górnikami.</p>
<p>Czyli mamy do dyspozycji praktycznie tylko teraz jeden wariant, ekonomicznie uzasadniony. Zmniejszenie wydobycia węgla, skoncentrowanie go tylko w tych kopalniach najlepszych, najefektywniejszych, które będą pracowały przez 6 dni w tygodniu, górnicy będą pracowali przez 5 dni w tygodniu. I ja jestem w tej chwili świadom, że nie ma innego wyjścia. Tylko prosiłbym bardzo oba związki zawodowe, żeby wzięły na siebie przekonanie tych górników z tych 12 czy 15 kopalń, które wytypujemy wszyscy razem jako najbardziej - najmniej efektywne, że tych około 30 tys. ludzi będzie się musiało przenieść do tych nowych kopalń, żeby tam mogli pracować, dobrze zarabiać, mogli pracować przez 5 dni w tygodniu, a kopalnie będą przez 6 dni w tygodniu. To jest jedyne co możemy zrobić, rozsądnie, tylko jak mówię ja będąc za tym absolutnie zobowiązywałem Wspólnotę, żeby opracowała taki program i mam nadzieję, że go szybko opracują, tylko proszę bardzo tutaj oba obecne związki zawodowe, żeby w tym pomogły. Tak samo jak chętnie zwolnię od jutra wszystkie kobiety pracujące na kopalni, tylko proponuję, żeby związki zawodowe im to wytłumaczyły i żeby je namówiły, żeby one nie protestowały, bo ja też uważam, że nie powinny na kopalniach kobiety pracować. Tylko proponowałbym, żebyśmy czując się odpowiedzialni za gospodarkę, czając się odpowiedzialni za górników, znaleźli w tym rozsądne wyjście, żeby i ekonomiści byli zadowoleni, żebyśmy spełnili wszystkie wymagania Międzynarodowej Organizacji Pracy, bo uważam, że powinniśmy je spełnić i żebyśmy wyszli naprzeciw uzasadnionym postulatom górników.</p>
<p>Co jeszcze chcę powiedzieć - postulat, który tu jest zapisany, żeby pracować - do tego to się sprowadza, żeby pracować przez 5 dni, ale zarabiać prawie tyle za 6 dni to się łączy, ja już chciałbym wrócić uwagę tutaj ekonomistom, że w koszcie wydobycia polskiego węgla około 40% tego kosztu to są płace. Jeżeli my teraz zmniejszymy wydobycie o 15%, bo te 30 milionów ton, a będziemy płacić to samo, to jeszcze podskoczymy prawie że do 50% kosztów wydobycia węgla.</p>
<p>To jest taka sprawa, i chciałbym żebyśmy teraz ćwiczyli ten wariant, koncentrujemy wydobycie w kopalniach gdzie będą bezpieczne warunki pracy, gdzie będzie węgiel najtańszy, i gdzie górnicy będą mogli wyeksploatować w pełni przez 6 dni te zainwestowane ogromne tam środki, a pracować będą przez tydzień - 5 dniowy.</p>
<p>Teraz sprawa urynkowienia węgla. Ja od tego zacząłem swoją pracę w ministerstwie, że wystąpiłem z propozycją, że faktycznie sprawdzić, czy my ten węgiel wydobywamy po cenach światowych, konkurencyjnych, czyli odnieśliśmy ceny węgla do cen transakcyjnych i okazało się, że my produkujemy po konkurencyjnych cenach ten węgiel, tylko musielibyśmy podnieść krajowe ceny węgla o 60%. Jak zaczęliśmy ćwiczyć tak zwane echo przeniesione do wszystkich, do całej gospodarki, to inflacja z tego tytułu wyniosłaby od 70 do 80%, wycofaliśmy się z tego na skutek tego, że rząd przyjął energetyczny program walki z inflacją. Niemniej jestem absolutnie przekonany, że powinniśmy to zrobić, bo wtedy zaczęlibyśmy dopiero ten węgiel szanować, bo czymże będzie teraz jeżeli my będziemy otrzymywać ceny węgla z uwagi na inflację, a jeszcze nie powiedziałem, że wtedy cena energii elektrycznej bazowanej w 50% w Polsce na węglu, czy nawet w 60%, musiałaby wzrosnąć o 200%, dlatego że taka jest w tej chwili dotacja do węgla i wszyscy wtedy byśmy uszanowali pracę górników, odnieślibyśmy ją do europejskich warunków, ceny węgla byśmy podnieśli.</p>
<p>Ale jeżeli teraz - i tego węgla by nam wystarczyło, bo przecież nam węgla na krajowe spożycie wystarczy, jeszcze bardzo dużo węgla eksportujemy i tutaj natomiast dopuścimy, a musimy dopuścić, bo każdy ten wariant rezygnacji z pracy w soboty powoduje zmniejszenie, to możemy to zrobić albo zmniejszeniem zużycia krajowego, czyli znowu powrót do ścisłej reglamentacji węgla, znowu będziemy chłopom wydzielać węgiel za każdą daną świnię, obywatelowi wydzielać na metr kwadratowy mieszkania, albo zdejmiemy z eksportu całą tę ilość. Ale wtedy, jak to się będzie miało do tych niezwykle skomplikowanych problemów zasilania polskiej gospodarki w surowce, skąd weźmiemy pieniądze na import lekarstw, na import strzykawek, czy na import wełny, bawełny czy czegokolwiek?</p>
<p>Oczywiście, musimy to potem zdyskontować w naszym bilansie płatniczym i odpowiednio zaplanować zmniejszenie produkcji, wobec tego mniejszą podaż na rynek, czyli odwrotne działanie niż, o które przez cały ten miesiąc walczymy. Bo powiedzieliśmy, że wyjście jest tylko przez intensyfikowanie gospodarki.</p>
<p>To tyle w zakresie czasu pracy. Teraz jeżeli chodzi o tą organizację, ja nie wiem, dlaczego się akurat nie dyskutuje o organizacji różnych branż, elektroniki, wszystkich innych, a akurat uwzięliśmy się na te gwarectwa. I mamy dwie propozycje całkowicie odrębne. Ja rozumiem, że my musimy uwzględnić postulaty obu związków zawodowych. Otóż jedne proponują, żeby w ogóle rozwalić całą organizację pracy w przemyśle, który wydobywa w Europie najwięcej węgla. Przy tym wiedząc, że przecież u nas przemysł węglowy to nie są tylko kopalnie, to są fabryki produkujące maszyny górnicze, w ogóle cały kompleks, konglomerat. Na świecie w tej dziedzinie wydobycia, ja sprawdzałem, ilu ludzi pośrednio w służbach pracuje w Anglii w kopalnictwie, czy w RFN - więcej niż u nas. Tylko u nas to się wszystko nazywa, że to jest wszystko w ramach tego węglowego przemysłu.</p>
<p>Czyli jak mówię, już nie tylko planowane zmniejszenie wydobycia - to taka propozycja, tak ja mogę ją odczytać - ale zlikwidowanie wszelkiej organizacji produkcji, bo to przecież i instytuty naukowe, tysiące problemów. To jest strasznie trudno. Ja mam ogromny szacunek dla całego tego zespołu ludzi, nie tylko górników, ale wszystkich, którzy powodują, że to robią. I to jest pierwsza propozycja.</p>
<p>A druga propozycja wręcz przeciwna - utworzyć branżowe Ministerstwo Górnictwa. I też jest uzasadniona, przynajmniej związki zawodowe mają uzasadnienie.</p>
<p>Tak że ja bym chciał, jeżeli mam prawo, a mam prawo, dawać dyspozycje tej naszej stronie przy tym górniczym „stoliku”, to proponowałbym, żebyśmy do końca przećwiczyli ten wariant, że my koncentrujemy wydobycie w najlepszych kopalniach, żeby poprawić efektywność górnictwa i zapewnić górnikom możliwość pracy 5 dni, a kopalniom 6 dni, z tym że proponuję jednocześnie przyzwolenie załóg na taką operację. Żebyśmy potem nie powiedzieli, to jest w ogóle niemożliwe. Bo ci górnicy z tych kopalń przeznaczonych do likwidacji będą strajkować. Bo ja tylko słyszę, wszyscy się teraz straszymy strajkami. Służba zdrowia będzie strajkowała, a może sobie postrajkujmy rok i spotkajmy się potem. Bo straszą się strajkiem, jak tego nie zrobimy, to nic nie zrobimy.</p>
<p>Tylko ja proponuję, wytłumaczcie tym górnikom, że to jest jedyne racjonalne wyjście. Bo ja innego nie widzę.</p>
<p><em>Przewodniczący:</em></p>
<p>Doktor Bugaj.</p>
<p><em>Dr Ryszard Bugaj:</em></p>
<p>Ja mam pytanie do pana ministra Wilczka. A mianowicie, czy ta propozycja, o której pan mówi, ona w sposób konieczny pociąga tzw. czterobrygadowy system pracy?</p>
<p><em>Minister Mieczysław Wilczek:</em></p>
<p>Nie, nie ma nic wspólnego z czterobrygadowym systemem pracy. Po prostu górnik, który będzie pracował w sobotę, będzie miał wolny poniedziałek na przykład.</p>
<p><em>Przewodniczący:</em></p>
<p>Premier Sekuła.</p>
<p><em>Wicepremier Ireneusz Sekuła:</em></p>
<p>Jeżeli można, ja bym chciał uzupełnić niejako wypowiedź ministra Wilczka. W takim aspekcie, iż te propozycje, które usłyszeliśmy łącznie z tym załącznikiem, który został w tej chwili rozdany, po prostu wymagają tego, co przy tym stole często pada, czyli aplikacji czy symulacji. Bo musimy zachować określoną konsekwencję systemową. Mówił przed chwilą pan przewodniczący Moric, wprowadzić lepszą cenę na eksport węgla do pierwszego obszaru. Bo cena transakcyjna polega na tym, jak wiadomo, że się sprzedający musi zgodzić i kupujący. Nie można wprowadzić ceny jednostronnie. Bo jeżeli wprowadzimy cenę jednostronną to partner zareaguje dokładnie tak samo.</p>
<p>Chciałbym państwa poinformować, że my bardzo zabiegamy o to, żeby wprowadzić w ogóle do RWPG zdrowe ceny, zdrowe kursy, zdrową ekonomikę, normalny, prawdziwy rachunek. Będąc w styczniu na posiedzeniu 131 Komitetu Wykonawczego RWPG, bo jestem członkiem tego komitetu jako stały przedstawiciel, my byliśmy jedną z najbardziej aktywnych delegacji właśnie w kierunku zreformowania i to radykalnego sprowadzenia tej organizacji, która zastygła w swoich formach sprzed wielu lat, po prostu uczynienie z niej rzeczywiście socjalistycznego wspólnego rynku. Zresztą nie tylko socjalistycznego, otwartego także i na inne kraje przecież.</p>
<p>I te procesy tam się toczą, ale toczą się powoli. I chcę dodać, że gdybyśmy od jutra, czy od 1 stycznia urealnili nasze ceny w całym handlu ze Związkiem Radzieckim to wtedy zyskujemy na wielu elementach, które eksportujemy do Związku Radzieckiego, bo mamy lepszą cenę, i na statki, i na węgiel, i na owoce, i na warzywa. Natomiast po drugiej stronie tracimy, ponieważ także i nasz import, przede wszystkim surowcowy jest również rozliczany po cenach światowych.</p>
<p>Otóż saldo takiej operacji jest dla Polski niekorzystne. I w tej propozycji urealnienia funkcjonowania RWPG myśmy, tzn. chcemy ponieść przejściowo ten koszt tego salda, trzeba go oczywiście kredytem ubezpieczyć, rozłożyć to na określony czas, dlatego że w sumie zdrowe rozliczanie tego handlu przyniesie więcej korzyści, niż to, że w tej chwili ten nasz surowcowy import ze Związku Radzieckiego odbywa się po tych nieprawdziwych, nierealnych cenach.</p>
<p>Więc oczywiście, taki postulat możemy zapisać. I my go chętnie podejmujemy. Natomiast nie możemy go zapisać w ten sposób, że zrobimy to do 30 czerwca, czy jakiejkolwiek innej daty, bo to zależy od negocjacji dwustronnych i od zgody dwóch stron.</p>
<p>Dalej tutaj jest napisane: kopalnie otrzymają samodzielność jeśli będą działać na zasadach ogólnych, to jest zniesiony będzie status przedsiębiorstw użyteczności publicznej. Co to oznacza? To oznacza, że muszą zapłacić dywidendę i podatek. Tak jak każde przedsiębiorstwo. To znaczy, że ileś tam z nich po prostu upadnie. Upadnie, bo nie wytrzyma takiego rachunku.</p>
<p>Więc po prostu formułując określony postulat, wszystkim nam leży na sercu rozwiązanie globalne, totalne i bardzo dalekosiężne problematyki górniczej. Tylko każde rozwiązanie musi zawierać cały rachunek ciągniony wszystkich związanych z tym konsekwencji.</p>
<p>Ja jeszcze jako minister pracy w ub. roku proponowałem kolegom z górnictwa, by rozważyli taki system finansowania, środków na wynagrodzenia. Odkładam na bok w tej chwili inne koszty pozawynagrodzeniowe, ale na wynagrodzenia to jest ponad 40 proc. ogółu kosztów. Iż rozliczamy się jakąś umówioną co roku ceną wydobytej tony, w zależności od tego wydobycia planowanego, wpływa na kontro Wspólnoty, czy poszczególnych kopalni określona kwota środków, za dodatkowo wydobyte tony - tak jak tutaj mówiono - umawiamy się na jakąś tam cenę wyższą, bo to jest węgiel wydobywany ponadplanowo, a więc zapewne będzie wymagał pracy na przykład w soboty jeszcze przejściowo. Ale wtedy nie ma znaczenia, czy określona tona węgla jest wydobyta w sobotę, czy w piątek, czy w poniedziałek, liczy się suma wydobycia zaplanowanego i to co ponad. Za każdą tonę ponad oczywiście jest inna stawka.</p>
<p>Więc można tutaj szukać rozmaitych rozwiązań, pod jednym warunkiem, że wszystkie one będą miały charakter kompleksowy, bo niczego tutaj nie rozwiążemy cząstkowo. To już nie raz się dzieje. Dziękuję bardzo.</p>
<p><em>Przewodniczący:</em></p>
<p>Rozumiem, że zbliżamy się do końca naszego posiedzenia. Czy jest jakaś reakcja ze strony pana prof. Bojarskiego?</p>
<p><em>Prof. Bojarski:</em></p>
<p>Jeśli można. Mnie się wydaje, że propozycja reorganizacji, właściwie likwidacji struktur pośrednich w górnictwie ona nie miałaby na celu zlekceważenia tego dorobku organizacyjnego i tych istotnych spraw, które leżą przed polskim górnictwem i wymagają współdziałania tego przemysłu i kopalń między sobą. Natomiast chodziłoby tutaj jednak o wyzwolenie pełnej inicjatywy i gospodarności, która dotyczy tej skali zakładu, jakim jest kopalnia, szczególnie powiem o kopalniach węgla kamiennego. Kopalnia jest wielkim zakładem. To jest parę tysięcy ludzi, 3 - 4 tys. ludzi. Obecne przedsiębiorstwa wielozakładowe eksploatacji węgla skupiające po 15 kopalń, po kilkanaście kopalń, to są przedsiębiorstwa o zatrudnieniu rzędu 30 - 50 tys. ludzi.</p>
<p>Tym samym są to ogromne koncerny, w których inicjatywa samorząd załogi no rozmydla się w anonimowości i w zróżnicowanych warunkach pracy owych to poszczególnych kilkunastu zakładów w takim przedsiębiorstwie. Górnictwo tutaj nie domaga się niczego innego niż to co władze państwowe tak konsekwentnie w całej gospodarce realizują. Tu chodzi po prostu o to, żeby te same rygory, te same zasady ekonomicznego zarządzania, ekonomicznego wyzwolenia wielkiego potencjału gospodarności oddolnej, innowacyjności wyzwolić, natomiast zachowując różne formy kontaktów, współdziałania, również wchodzenia spółki w porozumienia z wyłączeniem praktyk monopolistycznych zostały przed tym kopalniami, jako samodzielnymi przedsiębiorstwami otwarte.</p>
<p>Uważamy, że górnictwo nie powinno zostać enklawą systemu nakazowo-rozdzielczego, nie powinno również stać się monopolem, ogromnym monopolem być może jednym z największych w Europie, monopolem państwowym i że w efekcie te dezyderaty szanuję troskę, którą ma również na myśli pan minister.</p>
<p>Druga sprawa, to jest ta konkretna propozycja koncentracji wydobycia. Osobiście mogę tylko powiedzieć, bo strona solidarnościowa tego wariantu nie znała, to nie był wariant. Pan minister Gustek tego wariantu na naszym stole nie serwował. Wydaje mi się, że propozycja jest poważna i trzeba się do niej poważnie ustosunkować. Ja więc w tej chwili mogę tylko powiedzieć, że to jest oczywiście propozycja poważna, wydaje mi się, że to jest propozycja faktycznie obiecująca możliwość urealnienia zarówno strony ekonomicznej, jak i urealnienia w przyszłości cen.</p>
<p>Rozumiem, że pan minister też akceptuje ten kurs na urynkowienie, prawda, tego przemysłu. I wydaje mi się, że w tym kierunku strona związkowa te usiłowania poprze.</p>
<p>Tak więc wydaje mi się, że zarysował pan minister tutaj przed naszym zgromadzeniem pewną szansę porozumienia ponieważ wydaje mi się, że to z czym żeśmy się do tej pory spotykali - arbitralne i właściwie bez uzasadnień przyjmowanie zapisu planowego na sto dziewięćdziesiąt parę milionów ton, zapisu, o którym wiemy, że był zrobiony przed zimą. Łaska Boża pozwoliła nam w ciągu tej zimy zaoszczędzić parę milionów ton. Parę milionów ton węgla to jest parę wolnych sobót już w najbliższym roku. A więc rozwiązanie jest do wynegocjowania.</p>
<p>Dziękuję uprzejmie.</p>
<p><em>Przewodniczący:</em></p>
<p>Dziękuję bardzo panu profesorowi. Obecnie pan przewodniczący Martyniuk.</p>
<p><em>Ob. Martyniuk:</em></p>
<p>Ja mam takie krótkie pytanie do pana dra Stankiewicza, a tak też pośrednio do pana prof. Bojarskiego. Pan dr Stankiewicz zaproponował likwidację wspólnoty, likwidację wspólnot i przedsiębiorstw, proponując by kopalnie były całkowicie samodzielne i samorządne, niezależne. Teraz już w tych „eskach” to się można trochę pomylić.</p>
<p>Ale nie o to mi chodzi. Koncepcja jest bardzo fajna i bardzo chwytliwa.</p>
<p>Tylko chciałbym zapytać pana Stankiewicza czy gdziekolwiek na Wschodzie, na Wschodzie może nie, bo teraz tak bardzo nie elegancko się na Wschód powoływać. Ale gdziekolwiek na Zachodzie taki system jak pan prof. zaproponował kopalnia sama funkcjonuje. A jeżeli tak - jakie to daje efekty?</p>
<p><em>Przewodniczący:</em></p>
<p>Przepraszam bardzo. Ja chciałbym tę dyskusję przełożyć na następne nasze plenarne zebranie, bo musimy kończyć, niestety.</p>
<p>Natomiast wyłoniła się bardzo interesująca propozycja, którą rozumiem, że traktuje się jako propozycję poważną i godną tego, żeby na naszych „stoliku” górniczym rozważyć.</p>
<p>W związku z tym - czy „stolik” górniczy byłby skłonny przedłużyć swoją prac i zająć się tą koncepcją. I zaoferować nam swoją opinię możliwie w najkrótszym czasie?</p>
<p><em>Ob.                       :</em></p>
<p>Zgodnie z tym co ustaliliśmy spotykamy się w sobotę i na pewno ta nowa koncepcja będzie rozważona. W międzyczasie jednak wykorzystamy ten czas, który jest od dzisiejszego dnia do soboty, żeby porozmawiać porozumieć się z załogami. Bo to w końcu oni muszą zdecydować jaką koncepcję przyjąć.</p>
<p>Oczywiście będziemy to rozważali w sobotę.</p>
<p><em>Przewodniczący:</em></p>
<p>Rozumiem, że kończymy nasze dzisiejsze zebranie z pewną nadzieją, że coś się rysuje jakieś konkretne wyjście.</p>
<p>Bardzo mi przykro w stosunku do pana prof. Kozłowskiego, że niestety że niestety nie możemy rozpatrzyć „stolika” ekologicznego. Po prostu musimy to przełożyć na następny poniedziałek, za co bardzo przepraszam.</p>
<p>Zamykam sesję.</p>
<p>/Koniec obrad./</p>
